<?xml version="1.0" encoding="utf-8"?>
<rss version="2.0" xmlns:dc="http://purl.org/dc/elements/1.1/" xmlns:content="http://purl.org/rss/1.0/modules/content/">
    <channel>
        <title>Gunnar Sjöberg Blog</title>
        <link>https://sasjo.github.io/gunnarsjoberg.se/</link>
        <description>Gunnar Sjöberg Blog</description>
        <lastBuildDate>Tue, 02 Apr 2013 00:00:00 GMT</lastBuildDate>
        <docs>https://validator.w3.org/feed/docs/rss2.html</docs>
        <generator>https://github.com/jpmonette/feed</generator>
        <language>sv</language>
        <item>
            <title><![CDATA[Punkt]]></title>
            <link>https://sasjo.github.io/gunnarsjoberg.se/punkt</link>
            <guid>punkt</guid>
            <pubDate>Tue, 02 Apr 2013 00:00:00 GMT</pubDate>
            <description><![CDATA[En av mina medarbetare berättade för sin dotter att hennes nya chef, alltså jag, har en rosa ukulele på sitt arbetsrum. Kan hon spela, frågade dottern.]]></description>
            <content:encoded><![CDATA[<p>En av mina medarbetare berättade för sin dotter att hennes nya chef, alltså jag, har en rosa ukulele på sitt arbetsrum. Kan hon spela, frågade dottern.</p><p>Vi sitter fast i mönster både vad gäller tankar och handlingar. Det är klart jag är en kvinna om jag har en rosa ukulele på mitt arbetsrum. Lika klart som att kocken är en man och att soldaterna trodde att kroppen var stulen när de såg Jesu öppna grav en påskdag i Jerusalem. Vem kan tro nåt annat?</p><p>Förutfattade meningar är ett begrepp jag försökt mig på att förstå, och även inbjudit mina Facebook-vänner att fundera kring. Det blev en vindlande tråd som inte alls hjälpte mig att förstå men som öppnade för spännande perspektiv. Vad är en förutfattad mening? Vad har jag redan fattat eller bestämt mig för? Och är det bra eller dåligt?</p><p>I det förutfattade finns en position innan, skrev en vän. Absolut, och det är den vi som tror på öppenhet försöker undvika. Att finna den öppna ytan, men det är väldigt svårt vilket bevisas av sambandet rosa ukulele och kvinna för ett litet barn. Vi kan kanske aldrig undvika att förvärva ”positionen innan” vår mening. Bara nyfödda, möjligen, i det ögonblick de för första gången möter blicken av Den Andre. Sen är det kört.</p><p>Om man finns i Guds tanke är man förutfattad. Ur Guds perspektiv. Så skrev en annan vän och utan att riktigt förstå är jag beredd att hålla med. Eftersom Gud alltid är större än våra tankar om Gud, kanske Gud är den enda vi kan tala om utan förutfattade meningar. Och vi är skapade för öppenhet. Samma planhalva för alla liksom.</p><p>Ja, ungefär så gick tråden och ungefär så har mina tankar i denna kolumn i Norrbottens Kuriren löpt i nästan 11 år. Nu är det dags att sätta punkt. Det här är min sista krönika i detta format och i denna kanal. Redaktionen har visat mig ett stort förtroende och för det vill jag tacka. Jag har fått skriva förutfattat och utan att fatta nånting alls, jag har gissat och tänkt högt, jag har skrivit om Gud och det jag anser viktigt utan att bli censurerad. </p><p>16 april 2002 skrev jag en text om Alla människors ensamhet. Om jag räknat rätt har jag skrivit ytterligare 228 texter efter det, sannolikt har samtliga uttryckt samma grundtanke. När jag nyss bytte jobb höll jag ett tal om denna ensamhet, som både är unik för oss alla men samtidigt förenar oss.</p><p>Jag slutar inte skriva eller tänka högt, men jag kliver ur denna kolumn. Den rosa ukulelen finns på mitt nya arbetsrum där jag är kommunikationschef i Svenska kyrkan. Det gör det svårt att skriva utan att bli läst med förutfattad mening, utan den där ”positionen innan”. Jag blir låst och du som läsare kanske blir låst. Dags för en annans tangentbord helt enkelt.</p><p>Stort tack. Förtroendet har varit enormt, svängrummet stort. Liksom sannolikt tålamodet. Jag har fått mod att tänka högt och tänja gränser, jag ska fortsätta med det. Tack Marianne, Kicki, Armi, Eva – mina redaktörer på den tid det fanns utrymme för personlig kontakt med en redaktör på papperstidningar. Ni har hjälpt mig. </p><p>Tack alla ni som läst och ni som genom åren hört av er. Vi väver livets gåta tillsammans, ingen äger hela bilden. Allas tankar är lika värda, alla perspektiv är lika viktiga. Den som tror sig förstått allt har ingenting begripit. Därför låter sig Gud aldrig fångas i en definition trots allt vi tror vi förut fattat. Gud är friheten.<br>
<!-- -->Allt Guds goda/Gunnar</p><p>Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Människan och elakheten]]></title>
            <link>https://sasjo.github.io/gunnarsjoberg.se/manniskan-och-elakheten</link>
            <guid>manniskan-och-elakheten</guid>
            <pubDate>Wed, 20 Mar 2013 00:00:00 GMT</pubDate>
            <description><![CDATA[Det fanns en tid för länge sedan när man skrev brev med penna i hand och på därtill avsett papper. Det tog så lång tid att det till och med fungerade som terapeutiskt råd: har någon gjort dig upprörd eller sårad, skriv ett brev och sov på saken. Sen läser du om brevet och funderar på om du ska skicka det eller inte. Oftast blev det inte.]]></description>
            <content:encoded><![CDATA[<p>Det fanns en tid för länge sedan när man skrev brev med penna i hand och på därtill avsett papper. Det tog så lång tid att det till och med fungerade som terapeutiskt råd: har någon gjort dig upprörd eller sårad, skriv ett brev och sov på saken. Sen läser du om brevet och funderar på om du ska skicka det eller inte. Oftast blev det inte.</p><p>Idag sovs det sällan på saken och postgången är bara ett klick. Inte minst Facebook och sociala medier i allmänhet blir ett forum för medvetna och omedvetna elakheter. Plötsligt, utan förvarning, börjar trådar vävas i kommentarsfält och bloggar och den ena elakheten driver fram den andra, ivrigt påhejjat av de tummar vi klickar på för att ”gilla”. Allting går blixtsnabbt och utan kontroll. Om vi skulle läsa tråden dagen efter kanske vi skulle besinna oss, men sociala medier uppmuntrar inte till besinning.</p><p>Det är nog dags för det nu, besinningens tid. Den uppmärksammade debatten om näthat och hur vi kan trakassera andra med att lägga ut kommentarer, foton och filmklipp berör oss alla eftersom den i grunden handlar om hur vi talar med och om varandra. Kändisar kan skriva slippriga kommentarer om andra kändisar och kanske klara sig undan med att de oftast är både skojjiga och trevliga och att är man kändis får man både ge och ta. Men för varje ”gilla” vi lägger på sådana kommentarer växer elakheten, den trista tonen. Något går förlorat och något som är gott urholkas av alla dessa droppar. I dess yttersta förlängning och i den värsta av världar orkar den som utsätts inte längre stå emot.</p><p>Det är inte fel på Facebook eller andra sociala medier. Det är fel på människan, men det är något vi får lära oss leva med. Det goda som jag vill det gör jag inte, men det onda som jag inte vill det gör jag. Så skrev Paulus för ettusenniohundrafemtio år sedan så insikten är inte ny. Vi bär på en inneboende förmåga att göra varandra, världen och oss själva illa. Vi bär också på en stark vilja att göra gott – i små sammanhang eller stora. </p><p>Ansvaret för den balansen ligger hos var och en av oss men det är nog det ansvaret som liksom försvinner genom tangentbordet framför datorn eller i min smartphone. Plötsligt sveps vi med i en våg av spydighet eller skämt och tanken på att det finns någon som far illa i andra änden når oss inte. Än mindre att jag har ett ansvar inte bara för vad jag själv ser utan också för det jag låter ske. Att välja att inte reagera är också ett val.</p><p>Men kom igen nu - har du ingen humor, han menar inget illa, lite får man väl tåla ändå, hon kan ju ge igen med samma mynt, hela mediet går ju ut på snabbhet och sarkasm! Visst, vi kan försvara elakheterna så länge de inte drabbar oss själva eller får fäste i någon slags känsla inom oss. Om vi oftare ser mottagaren framför oss blir nog tonläget ett annat. Eller tänker på den gamla klassikern: Allt vad ni vill att andra ska göra er, ska ni göra dem.</p><p>Jag kan inte kontrollera de sociala medierna men jag kan kontrollera hur jag själv hanterar dem. Så låt oss börja där. I självrannsakan. Vi ska kommentera, gilla, blogga och Internet erbjuder fantastiska möjligheter att öppna vägar för förändring. Men vi kan väl försöka bevara flödet mellan känsla, tanke och handling. Det där viktiga mellanledet, tanken, jag vill tro att den ryms också på Facebook.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Inte var det bättre förr]]></title>
            <link>https://sasjo.github.io/gunnarsjoberg.se/inte-var-det-battre-forr</link>
            <guid>inte-var-det-battre-forr</guid>
            <pubDate>Tue, 19 Feb 2013 00:00:00 GMT</pubDate>
            <description><![CDATA[Jag var på en konferens med temat ”Se framtiden”, anordnad av Berling Media. Den handlade om Svenska kyrkans framtid men flera inbjudna talare var från andra organisationer. Bland annat berättade TCO´s ordförande, Luleåbon Eva Nordmark, inspirerande om Visions (och TCO´s) resa från sjunkande medlemstal och ökande marginalisering till engagemang och nytändning.]]></description>
            <content:encoded><![CDATA[<p>Jag var på en konferens med temat ”Se framtiden”, anordnad av Berling Media. Den handlade om Svenska kyrkans framtid men flera inbjudna talare var från andra organisationer. Bland annat berättade TCO´s ordförande, Luleåbon Eva Nordmark, inspirerande om Visions (och TCO´s) resa från sjunkande medlemstal och ökande marginalisering till engagemang och nytändning.</p><p>Det var inga undermediciner Eva talade om, ingen metod som kyrkan enkelt kan översätta till sin egen. Det var ett förhållningssätt. En nyfikenhet på människors vilja, ett lyssnande till medlemmarnas frågor och en öppenhet för förändring. Plus en kraftig prioritering av människor under 35 år.</p><p>Det finns naturligtvis ett samband mellan ålder och förändringsbenägenhet, inte minst inom Svenska kyrkan, facken, försvaret, landstingen och andra överlevande institutioner. För kyrkans del är situationen annorlunda sedan skiljandet från staten år 2000 men alla som har formell makt i kyrkan är födda och uppvuxna i ”statskyrkan”. Att tro sig kunna frigöra sig från det man fått med den modersmjölken är svårt. Så då gäller det att lyssna till andra. Och yngre.</p><p>Det gjorde Vision. De hade naturligtvis ”lyssnat” till medlemmarna förr, när de hette SKTF, men då gällde frågorna medlemmarnas syn på organisationen. Fokus var på hur organisationen skulle kunna ”nå” medlemmarna, inte på vad medlemmarna ansåg om livet i stort, något som organisationen sedan skulle tolka och förhålla sig till. Den finjusteringen av perspektiv var avgörande för förnyelsen.</p><p>Så kan Svenska kyrkan också göra. Förr var alla med i facket, alla röstade på socialdemokraterna, alla var med i Svenska kyrkan. Nästan. Men inte av fri vilja. Idag är 69% av svenska folket med i Svenska kyrkan. Skälen kan vara många och de är alla lika berättigade; man kan vara med för att man tror på Gud och vill dela den tron med andra eller man kan vara med för att man vill stödja allt bra som kyrkan gör. Eller av tradition eller för att man inte vet hur man går ur. 69%, ungefär 6, 5 miljoner människor, vill vara med. Det var absolut inte bättre på den tid man i princip var tvungen vara med.</p><p>Konferens blev en aha-upplevelse för flera av oss. Flytta fokus från antalet förlorade medlemmar till hur medlemmarna ser på tro och liv. Vad är viktigt, vad ger mening? Sedan må organisationen fundera på inre förändringar för att ge rum för det som medlemmarna längtar efter.</p><p>Kanske låter det jag skriver självklart. Kyrkans formella makt är mindre sedan skiljandet från staten, men inflytandet är större. Idag utövas det av alla dess medlemmar – på arbetsplatser, i skolor och föreningar. Samma med facken, fast resan för oss båda är fortfarande lång. Organisationer som bär på en idé kan också bära de människor som ska gestalta den i vardagen. Idén måste hållas levande, tolkas och prövas. Bli kött och blod.</p><p>I grunden handlar det om vårt förhållningssätt till de konstruktioner som är till för att ge rum för och stärka människans kraft och längtan. Institutioner som ska värna det som sträcker sig bortom det rent individuella – visa att det individuella ryms i det kollektiva och säkra balansen mellan de båda perspektiven. </p><p>TCO är på väg, Svenska kyrkan likaså. Då sker förändringar som ingen av oss idag kan förutse. Och bara det gör att det absolut inte var bättre förr. </p><p>Folket bygger landet, folket bygger kyrkan.</p><p>/Gunnar Sjöberg, <a href="http://www.gunnarsjoberg.se" target="_blank" rel="noopener noreferrer">www.gunnarsjoberg.se</a></p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Den där ensamheten]]></title>
            <link>https://sasjo.github.io/gunnarsjoberg.se/den-dar-ensamheten</link>
            <guid>den-dar-ensamheten</guid>
            <pubDate>Tue, 05 Feb 2013 00:00:00 GMT</pubDate>
            <description><![CDATA[Det är ensamt på toppen, brukar man säga. Icke det, säger jag. Inte i mitt yrkesliv hittills i alla fall. Jag byter jobb denna vecka och lämnar en arbetsplats där jag varit högsta chef men delat ledarskapet med en ledningsgrupp och dessutom varit omgiven av medarbetare som vill gott. Jag har kunnat göra misstag, vågat fråga och blivit ursäktad. Jag har delat framgång och motgång och bekymmer. Det har inte varit ensamt på den toppen.]]></description>
            <content:encoded><![CDATA[<p>Det är ensamt på toppen, brukar man säga. Icke det, säger jag. Inte i mitt yrkesliv hittills i alla fall. Jag byter jobb denna vecka och lämnar en arbetsplats där jag varit högsta chef men delat ledarskapet med en ledningsgrupp och dessutom varit omgiven av medarbetare som vill gott. Jag har kunnat göra misstag, vågat fråga och blivit ursäktad. Jag har delat framgång och motgång och bekymmer. Det har inte varit ensamt på den toppen.</p><p>Däremot är det ensamt på botten. Nu byter jag jobb och i valet inför det har jag varit ensam. Så är det bara, krasst konstaterat och ingenting att egentligen vara rädd för. Inför livets stora val – av glädje eller sorg eller bara oklarhet – står vi ensamma. Innerst inne är alla människor ensamma. Vi kan dela med vår partner, med kloka vänner och coacher men i djupet ligger bollen, valet och alla känslor, i vårt eget knä. Du står där ensam inför det som är ditt, bara ditt, liv. Och det som är dina, bara dina, val.</p><p>Det låter sorgligt och kanske är det så. Men vågar du konfrontera din innersta ensamhet kan det bli en befrielse. Lyssna till alla råd, dela och fråga, men vänta in beslutet och känslan som kommer från ditt inre. Lyssna inåt. Ensamheten finns där. Och svaret.</p><p>Evangeliet är att alla människor innerst inne är ensamma. Min innersta ensamhet kan möta din innersta ensamhet. Vi kan aldrig säga att vi fullt ut förstår hur en annan människa har det, men bottnar vi i vår egen ensamhet kan vi känna igen oss i varandras. Varje människas ensamhet är människans gemensamma ensamhet. Stort och märkligt.</p><p>Så det är ensamt på botten. Innerst inne är vi som vi var när vi var riktigt små – bortom titlar, löner och positioner. Grunden finns kvar. Botten. Kanske är det så att den stund vi är mest sanna i oss själva är minuten innan vi släcker sänglampan. Eller timmen innan gryningen. Som vi är då är sådana vi är.</p><p>Att bottna i sig själv är att få markkänning med denna ensamhet. Jag är kristen och tror att det är där som Gud möter mig. Bortom titlar, löner och positioner. Min ensamhet delas av den gudomliga närvaro som fyller varje vrå av universum. Vi andas Gud.</p><p>Men det kanske är ensamt på toppen i alla fall, tänker jag i respekt för alla som kan uppleva det så. Men kanske det ändå handlar om att våga fråga, våga bejaka beroendet av andra. Om inget mer, så i alla fall beroendet av Gud. Någon som lyssnar utan att peka med hela handen. Delandet.</p><p>Jag vet inte. En viss oro kan jag känna för det nya, ett stort vemod över att lämna det bekanta. Men ändå. En koltrast följde mig hela december på väg till det jobb jag nu lämnat. Först sjöng den när jag lämnade lägenheten, sen mötte jag den öga mot öga på trottoaren 500 meter senare, oavsett vilken sida jag gick på. Och jag tror absolut att det var samma koltrast.</p><p>När jag vandrade i Italien förra våren omgavs jag också av koltrastar. De svävade över stupen som ville de bära mig. Och nu, mitt i vintern, är det omöjligt att inte tänka på Benny Anderssons och Ylva Eggehorns vackra psalm och bön:</p><p>”Kom närmare. Bli kvar hos mig. Det mörknar och kanske ljusnar det på nytt igen. Ditt liv ska bära mig. Jag hör en koltrast som sjunger timmen innan gryningen.”</p><p>Vad koltrasten sjunger om vet jag inte riktigt. Men den är ett sällskap för mig i min ensamma vandring från det bekanta till det obekanta. Och att den sjunger ger mig hopp.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Emotionell matematik]]></title>
            <link>https://sasjo.github.io/gunnarsjoberg.se/emotionell-matematik</link>
            <guid>emotionell-matematik</guid>
            <pubDate>Tue, 22 Jan 2013 00:00:00 GMT</pubDate>
            <description><![CDATA[Jag tror på samspelets värde, att ett plus ett kan bli tre. All lagidrott handlar ju om det, tilltron till att helheten är starkare än de enskilda spelarna var för sig. Samspelet är en nyckel till framgång, oavsett om det handlar om ett idrottslag eller arbetslag. Vad definierar en bra orkester?]]></description>
            <content:encoded><![CDATA[<p>Jag tror på samspelets värde, att ett plus ett kan bli tre. All lagidrott handlar ju om det, tilltron till att helheten är starkare än de enskilda spelarna var för sig. Samspelet är en nyckel till framgång, oavsett om det handlar om ett idrottslag eller arbetslag. Vad definierar en bra orkester?</p><p>Jag tror till och med att människan är ämnad för samspel, att vi föds in i ett sammanhang och en förväntan om engagemang. Vi är inte bara till för vår egen skull utan vi är också till för andras och för skapelsens skull. Jag stöder mig på Sokrates, Martin Luther, John Donne och Immanuel Levinas, men också det jag vill tro är en djup mänsklig gemensam känsla. Nyttan med samspel är mervärdet; tillsammans uppnår vi mer. En förutsättning är tilltron till det andra har att ge – och det jag själv har att bidra med. Helheten och att världen alltid är större än mig egen värld. Det finns alltid mer att förstå och mer att skapa tillsammans.</p><p>Men mervärdet är relativt, särskilt om vi vågar skapa ett så nytt ord som emotionell matematik, en kombination av det lagbundna och det känslomässiga. Då kan ett plus ett bli allt från noll till åtminstone tre. Längre än så vågar jag inte tänja min tanke.</p><p>När ett plus ett blir noll spelar de två delarna ut varandra. På en resa jag nyss gjort blev jag medveten om det över en märklig middagstallrik. Surf and Turf, lärde jag mig att amerikanarna kallar det. Ta det bästa av skaldjur och nötkreatur och… blanda! Jättepopulärt i det land där så många tycks tro att det bästa av två saker alltid blir ännu bättre ihop. Nån slags smaklös matematik.</p><p>Så där satt jag med en fantastiskt god biff och fem fantastiska räkor och med en smak jag aldrig fick fatt på. Hallmatta, tänkte jag i ett blandad tugga. Biff plus räka blir noll, surf and turf begreppet för själva fenomenet. Gott plus gott kan bli dåligt helt enkelt.</p><p>När ett plus ett blir ett så tillför delarna ingenting till varandra. Mervärdet uteblir och det är väl inte helt ovanligt på arbetsplatser eller i relationer där det handlar om att bevaka sina egna revir. Ett skenbart lagspel utan mål, bara tomma passningar. Med lite coachning kan dödläget brytas och ett plus ett bli två. Men det handlar om tillit, att dela med sig och våga göra fel. Samtidigt är det ju ingen överraskning att ett plus ett blir två, det är ju så det ska vara. Det ”funkar” kan vi säga anspråkslöst om både lagspelet och den egna insatsen. Tråkigt, men korrekt. Absolut inte överraskande. Helt okej.</p><p>Explosionen, den emotionella matematikens höjdpunkt, är när ett plus ett blir tre. När något gåtfullt blandar sig in i samspelet. Kreativiteten, denna gudagivna gnista som uppstår i mötet mellan människor som vågar öppna sig för varandra i viljan att skapa nytt. Lust, mod och generositet, konsten att både våga ge och ta emot utan rädsla. I detta ligger en väldig kraft, gåtfull i den meningen att den inte låter sig definieras. Hur kom vi hit, kan vi fråga varandra i sådana ögonblick. Hur tänkte vi? Vad gjorde vi?</p><p>Någonting uppstår och de ögonblick det sker är värda stor tacksamhet. Visst, vi kan skapa förutsättningar genom att laborera med kreativa rum, metoder och kombinationer. Men i grunden handlar det om vår egen öppenhet för varandra – och det där andra eller den där andra. Det och den som kommer till oss utifrån eller i mötet mellan sinnen. Det andliga, gudsnärvaron som gömmer sig i allt. </p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Rum att dela liv]]></title>
            <link>https://sasjo.github.io/gunnarsjoberg.se/rum-att-dela-liv</link>
            <guid>rum-att-dela-liv</guid>
            <pubDate>Mon, 14 Jan 2013 00:00:00 GMT</pubDate>
            <description><![CDATA[I den judiska traditionen firade man jubelår vart femtionde år. Det kallades nådens år för då frigavs alla slavar, konfiskerad mark gavs tillbaks och alla skulder skrevs av. En lek om återställelse, som en påminnelse om löftet om alltings återställelse till Shalom, som det var tänkt att vara. Jesus anspelade på den traditionen när han i en synagoga sa att han predikade ett glädjens budskap för de fattiga. Man kan vara fattig på många sätt.]]></description>
            <content:encoded><![CDATA[<p>I den judiska traditionen firade man jubelår vart femtionde år. Det kallades nådens år för då frigavs alla slavar, konfiskerad mark gavs tillbaks och alla skulder skrevs av. En lek om återställelse, som en påminnelse om löftet om alltings återställelse till Shalom, som det var tänkt att vara. Jesus anspelade på den traditionen när han i en synagoga sa att han predikade ett glädjens budskap för de fattiga. Man kan vara fattig på många sätt.</p><p>Vi får möta det nya året med lätt ryggsäck, börja om på nytt med målet att leva så länge vi får gåvan att leva. Livet möter oss framifrån, även på vår ålders höst. Allting kommer att ta slut, därför är det lika bra fokusera på att börja medan vi kan. Lämna det som varit, leva i det som är och lita till det som kommer. Leva i nådens år.</p><p>Jag hade gärna gått mer i kyrkan under julhelgen än vad jag gjorde. Jag ville, men vi lever i en tid när Svenska kyrkan famlar efter fotfäste bland folket. Då läggs fokus på julnattsmässa och julotta. Absolut underbart och välfyllt men konsekvensen blev att de som ville fira en vanlig gudstjänst på juldagen klockan elva fick leta ordentligt. Åtminstone på den breddgrad jag numera bor.</p><p>Jag låter som en traditionalist och är det kanske också. Kyrkobyggnaden står där som en markör av både tradition, närvaro och hopp. En påminnelse om en gudomlig närvaro som fyller hela skapelsen. Genom kyrkans tysta förbön andas världen, skriver Anders Frostensson i en vacker men sällan sjungen psalm och kanske det är så. Att vi alla, hela skapelsen, är beroende av flödet mellan det gudomliga och mänskliga. Alldeles oavsett vilken tid på dygnet vi firar gudstjänst. Isåfall finns skäl både att vara tacksam för kyrkorummen världen över och det folk som fyllt dem med böner, inte minst alla kloster. Och kanske till och med att vara medlem i någon kyrka för att fortsätta vara med och bära, hjälpa världen andas.</p><p>Samtidigt avgörs inte Guds närvaro i vår värld av antalet gudstjänster eller medlemmar i Svenska kyrkan. Gud är alltid större än vi kan ana och närmare än vi kan tro. Jag har faktiskt svårt att förstå hur man kan värja sig mot den närvaron och vad som är så farligt med att bejaka den. Den gömmer sig i våra liv, i det djupast mänskliga, och vi möter den förr eller senare i det dramatiska eller ytterst vardagliga. Gud gör sig påmind.</p><p>Barnet i krubban på julaftonen är barnet inom oss och barnen i vår famn, längtan och saknad. Gud som en av oss, öppen och närvarande. Doften går igen i varje dop, då vi ber för de nyfödda och i varje begravning då vi tackar för eller får lämna det som blev av ett liv.</p><p>Däremellan, i vardagen, möter vi Gud i vänskapen och kärleken, det gåtfulla "klicket" eller "slumpen" som får våra hjärtan att jubla. Hur kunde vi mötas, vilka vägar förde oss hit, det är ständiga frågor för den öppne. Och vi möter Gud i konsten och kulturen, i dansen vars utmaning är att låta sig bli förd av någon annan och i musiken som vill ta mig bortom... eller närmare kanske... eller utanför det som begränsar mig nu.</p><p>Vi kan bära alla dessa tankar i ensam tystnad, men vi kan också söka oss samman för att dela dem. Inte bara för vår egen skull utan för att världen ska kunna andas. För när vi väl börjar dela tankar om Gud öppnar sig frågor om längtan, ansvar, mening. I kyrkorummen får vi dela liv även nådens år 2013.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Faran med Gud]]></title>
            <link>https://sasjo.github.io/gunnarsjoberg.se/faran-med-gud</link>
            <guid>faran-med-gud</guid>
            <pubDate>Tue, 11 Dec 2012 00:00:00 GMT</pubDate>
            <description><![CDATA[Vad är det som är så farligt med Gud att Skolverket tvingas skriva regler om vad som får sägas och göras om skolbarnen befinner sig i en kyrka? Å andra sidan, vad är det som är så viktigt med Gud att FN i sin Barnkonvention noga beskriver alla barns rätt till ”andlig utveckling”. Vad är det jag inte förstår av den aggressiva debatt om julandakter som pågår nu igen?]]></description>
            <content:encoded><![CDATA[<p>Vad är det som är så farligt med Gud att Skolverket tvingas skriva regler om vad som får sägas och göras om skolbarnen befinner sig i en kyrka? Å andra sidan, vad är det som är så viktigt med Gud att FN i sin Barnkonvention noga beskriver alla barns rätt till ”andlig utveckling”. Vad är det jag inte förstår av den aggressiva debatt om julandakter som pågår nu igen? </p><p>Kyrkorna finns i Sverige, flera byggda för 800 år sedan. Kvinnor och män har vigt sina liv åt detta: själva byggandet, förvaltandet och gestaltandet. Får hela skolväsendets grundfråga - varför det? - ställas liksom inför alla andra gåtor och förunderligheter i livet? Eller ska eleverna skyddas från just denna? Jag har lärt mig att ett plus ett är två men magistern, varför finns det kyrkor? Tyst lilla barn!</p><p>Det är klart att eleverna påverkas när de går i kyrkan, det handlar inte bara om vad prästen säger eller kören sjunger, utan också om att stenarna ropar. Inbäddad i varje mursten och orgelton finns en klang av människans strävan att förstå, söka svar, tacka, önska och längta tillsammans. Vill vi inte att barnen ska påverkas? Ska vi också förbjuda deras lekar om spöken, troll och djävlar? Ska vi neutralisera dem för existentiellt sökande, den inneboende längtan som följt människan så länge vi kan följa hennes spår? Ringa till Men in Black eller Christer Sturmark? Andligheten finns i konsten, musiken, teatern. I dansen och leken och tystnaden. Ska vi förbjuda också det, hindra barnen från intryck som kan påverka dem. Vad fruktar vi? </p><p>Rektorer förväntas ha kontroll över eventuella skolandakter. Ska rektorer också ha kontroll över dansen, teatern, konsten? Andlighet och sinnlighet kan aldrig kontrolleras, så släpp lekarna loss! Låt barnen och alla vuxna som vill göra det klä ut sig på Halloween och några dagar senare vandra på kyrkogårdarna med sina tända gravljus. Det är ju en lek hursomhelst, ett sökande, för vi pratar om frågor utan givna svar. Gåtor. Låt oss dansa, förlora oss i rörelser vi inte kan beskriva och förklara. Ge oss hän! </p><p>Är vi rädda för beröring? Det kan väl ändå inte vara så, för vad behöver ett nyfött barn om inte just beröring? Och vad behöver inte jag, inte särskilt nyfödd? Människan har sina behov, skapade och uppkomna av en simpel slump eller av något avtryck, en tidig beröring. Jag tror på det senare och att vi inte kan göra så mycket åt det. Inte ens Skolverket eller religionsrädda humanetiker. I människan finns en längtan, som sången finns i fågeln.</p><p>Jag skrev om det här för exakt ett år sedan men debatten är så märkligt forcerad och förstorad att jag måste få upprepa mig. Livets stora frågor hinner ikapp oss förr eller senare, så varför ska vi hindra barnen från att mötas av dem? Det finns en rymd i Gudstankarna som ingen kan begränsa. Kyrkans höga valv vill påminna om det.<br>
<!-- -->Religion är en privatsak brukar vi säga. Absolut, alla ska ha rätt till sin egen tolkning. Men när min tolkning möter andras vidgas den. Mitt begränsade synfält behöver utmanas och ta in att religion är en angelägenhet för hela skapelsen – en längtan och strävan att hela och leva för mer än min egen vinning. Att vidga rummet.<br>
<!-- -->Kyrkorummen talar om detta, så låt barnen komma till dem. Medan prästen utan dåligt samvete kan ligga lågt. Det stora kommer till oss, oavsett allt annat.</p><p>Vad är det som är så farligt med Gud? Och så viktigt?</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Mannen med den gula västen]]></title>
            <link>https://sasjo.github.io/gunnarsjoberg.se/mannen-med-den-gula-vasten</link>
            <guid>mannen-med-den-gula-vasten</guid>
            <pubDate>Tue, 27 Nov 2012 00:00:00 GMT</pubDate>
            <description><![CDATA[Men hur lite vågar man betala för en bil egentligen, frågar mellandottern på väg att köpa en sådan. Tja, jag betalade fem tusen för den här gamla Volvon, svarar jag, och känner i samma ögonblick hur motorn dör och allting slocknar. Tre meter innan Kumlarondellen, en av de mest trafikerade i Uppsala, lyckas jag hjälpligt rulla bilen åt sidan. Sudden Death.]]></description>
            <content:encoded><![CDATA[<p>Men hur lite vågar man betala för en bil egentligen, frågar mellandottern på väg att köpa en sådan. Tja, jag betalade fem tusen för den här gamla Volvon, svarar jag, och känner i samma ögonblick hur motorn dör och allting slocknar. Tre meter innan Kumlarondellen, en av de mest trafikerade i Uppsala, lyckas jag hjälpligt rulla bilen åt sidan. Sudden Death.</p><p>Fyra personer i bilen, en Volvo 850 GLT från 1993 med 33 000 mils erfarenhet, fyra sommardäck i bagaget och matkassar och väskor i hela baksätet och en lyrisk utläggning om hur fantastiskt detta inköp inför sommaren var. Frihet, långsamhet, doft av bensin. En bil jag tänkt mig äga i tre månader men blivit kär i och valt att behålla. Då, i just det ögonblick min dotter var på väg att tro på min klokhet, skedde detta. Platt fall. Eller Guds finger.</p><p>Det var en fredag och klockan var 17.10, den sämsta av alla tidpunkter. Resmålet stugan tre mil därifrån, det bästa av alla ställen. Likt kalvar sprang några av oss över ängen till den närbelägna OK-macken. Bästa stället att få motorstopp, hann vi leende och trosvisst säga till varandra när vi insåg mackens närhet. Men därinne stod en ensam människa och sålde trisslotter, varmkorv och bensin i nu nämnd ordning. Jag kan inte, svarade hon på min fråga om hon kunde hjälpa oss. Jag är ensam i butiken, förklarade hon, och jag insåg att en bensinmack inte är vad den var förr.</p><p>Villrådig irrade jag runt i butiken, kände på en bogserlina men hade ju ingen kompis i närheten med dragkrok. Då tornade en stor man i knallgul reflexväst upp sig framför mig. Är det din bil som står där uppe i rondellen, frågade han. Jo, svarade jag. Den står illa, sa han. Jo, svarade jag. Vad är felet, frågade han. Ingen aning, svarade jag. Jag kan ingenting om bilar, jag vet inte vad jag ska göra.</p><p>Kanske var det nåt i min hjälplösa blick eller djupt norrländska dialekt. Han sa i alla fall att ”du, det är ett hopplöst läge – fredag kväll, rusning, ingen har ens tid att bry sig – men jag har en kompis i Östervåla som är mekaniker, jag ringer honom, han är juste och kan nog hjälpa”. Östervåla, tänkte jag både tacksamt och besvärat, det ligger fyra mil väster om stan märkligt nog. Och det är fredag kväll och några frysvaror i en av de där påsarna i baksätet.</p><p>Östervåla svarade inte och nånstans kändes det lika bra. Hoppa in i bilen, sa mannen med den gula västen, jag kan i alla fall bogsera in dig hit till macken så du slipper stå så där illa. Tänk att du hjälper mig såhär en fredagskväll, sa jag till honom. Jag är jämtlänning, svarade han lakoniskt och allting föll på plats. Åhå, svarade jag, och hans svar på det gjorde att hela pusslet lades. Han kände delar av släkten, visste var Korpilombolo låg, jobbade vid Televerket (!) och tyckte att det mest självklara av allt borde vara att hjälpa varandra. </p><p>Så han körde upp mig till rondellen, vi monterade den där bogserlinan jag spanat in och jag vred på startnyckeln bara för att få bekräftat att bilen var heldöd. Men icke, den startade i ett kick! Senare, vid macken, kände han på batterikablarna och säkringarna och rådde mig att köpa nya. Sen tog han min utsträckta hand och sa hej då, som den mest självklara sak i världen.</p><p>Hur lite vågar man betala för en bil egentligen? Hur lite som helst Lisa, så länge världen ännu fylls av den vänlighet och värme vi alla längtar efter. Och kan ge vidare av.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Tomater har inga fötter]]></title>
            <link>https://sasjo.github.io/gunnarsjoberg.se/tomater-har-inga-fotter</link>
            <guid>tomater-har-inga-fotter</guid>
            <pubDate>Tue, 13 Nov 2012 00:00:00 GMT</pubDate>
            <description><![CDATA[”Har ni aldrig läst orden: Barn och spädbarns rop har du gjort till en lovsång?” Det frågade Jesus de laglydiga fariséer som stördes över att barnen skrattade och applåderade när han bröt den tidens normer. Barn är klarsynta, med ogrumlad blick ser de igenom det som för andra verkar självklart. Därför har vi svårt möta deras blickar och därför skrattar vi när de säger sanningar som gått förlorade med stigande ålder. Barn kan avslöja oss vuxna.]]></description>
            <content:encoded><![CDATA[<p>”Har ni aldrig läst orden: Barn och spädbarns rop har du gjort till en lovsång?” Det frågade Jesus de laglydiga fariséer som stördes över att barnen skrattade och applåderade när han bröt den tidens normer. Barn är klarsynta, med ogrumlad blick ser de igenom det som för andra verkar självklart. Därför har vi svårt möta deras blickar och därför skrattar vi när de säger sanningar som gått förlorade med stigande ålder. Barn kan avslöja oss vuxna.</p><p>På frågan ”hur gammal är du” svarade Hugo för ett år sedan: Jag är inte gammal. I helgen var det dags för lillebror Felix. Jag ägnade mycket tid åt att lära honom den klassiska tomathistorien: Två tomater var ute och gick, sen kom en bil och körde över den ena tomaten. Då sa den andra: Kom nu ketchup så går vi! </p><p>Felix lärde sig slutklämmen och skrattade stolt, kanske mest för att jag skrattade. Men efter ett tag sa han: Tomater har inga fötter. Precis, men då kan vi säga att två tomater var ute och rullade. Absolut, sa Felix med en ordlös nick. </p><p>Tomater har inga fötter, lika lite som kejsaren har nya kläder. I veckan har jag fått ett nytt jobb; Svenska kyrkans kommunikationschef. Jag tror Felix, 2,5 år, kan hjälpa mig få rätt perspektiv på uppdraget, att inse vad som är möjligt att förändra och vad jag helt enkelt får säga pass till. Vad som är det verkligt väsentliga och som kan göra skillnad. Svenska kyrkan är Sveriges i särklass största medlemsorganisation. Vad innebär det att vara kommunikationschef i en sådan? Vad måste förändras och vad måste finnas kvar?</p><p>Sanningens ögonblick är i mötet mellan oss som enskilda individer och organisationen. Oftast sker det mycket lokalt – vid en begravning, vigsel eller ett dop. Eller ett hembesök, gudstjänstbesök eller en körkonsert. Där prövas relevansen och trovärdighet. </p><p>Antalet medlemmar i Svenska kyrkan (idag ca 6,5 miljoner) är inget mått på andlighetens ställning i Sverige eller Guds närvaro i människors liv. Svenska kyrkan är en organisation med syfte att skapa mötesplatser så att människor kan komma till tro. Medlemskapet har inget egenvärde, syftet med all verksamhet strävar bortom det. För självklart kan man både tro och komma till tro utan att vara medlem. </p><p>Men det hjälper att vara medlem. De första kristna kallades ”Vägen” och Svenska kyrkan är en väg. Där möter vi varandra i längtan och sökande, där kan vi uppmuntra och stödja varandra. Tillsammans är en nyckel till växande.</p><p>Så har det alltid varit och så kommer det alltid att vara. När vi snickrar på Svenska kyrkan, ändrar strukturer och tillsätter nya kommunikationschefer, ska vi göra det för att slipa fram det redan befintliga. Den mening som finns inbäddad i det uppdrag som Jesus gav åt de första lärjungarna men som riskerar skymmas av just konstruktionen. Av fötter på tomaten och nya kläder på kejsaren.</p><p>Med denna grundhållning går jag in i det nya uppdraget. Nu blev den här krönikan nästan en programförklaring men den får vänta. Det var hos Hugo och Felix jag började, de är döpta och därmed medlemmar i Svenska kyrkan som sträcker sig över hela landet men också ut över hela världen genom den världsvida gemenskapen med andra kyrkor. Barnbarnens rop är en lovsång: Vi är människor, inte gudar, och kyrkan en plats där vi får mötas i längtan och undran inför den berättelse som aldrig fullt ut kan förklara det gåtfulla.</p><p>/Gunnar Sjöberg, <a href="http://www.gunnarsjoberg.se" target="_blank" rel="noopener noreferrer">www.gunnarsjoberg.se</a></p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Hälsa för hälsans skull]]></title>
            <link>https://sasjo.github.io/gunnarsjoberg.se/halsa-for-halsans-skull</link>
            <guid>halsa-for-halsans-skull</guid>
            <pubDate>Mon, 29 Oct 2012 00:00:00 GMT</pubDate>
            <description><![CDATA[Den senaste tiden har jag lyssnat på två föreläsare som oberoende av varandra slagit ett slag för hälsandets betydelse för hälsan. Det ena föredraget handlade om det goda värdskapet och vikten av att säga hej till sina grannar, arbetskompisar osv. Det andra handlade om friskvård och vikten av att bjuda någon man tycker om på ett leende, bara för att frigöra endorfiner och trivsel och liv över huvud taget.]]></description>
            <content:encoded><![CDATA[<p>Den senaste tiden har jag lyssnat på två föreläsare som oberoende av varandra slagit ett slag för hälsandets betydelse för hälsan. Det ena föredraget handlade om det goda värdskapet och vikten av att säga hej till sina grannar, arbetskompisar osv. Det andra handlade om friskvård och vikten av att bjuda någon man tycker om på ett leende, bara för att frigöra endorfiner och trivsel och liv över huvud taget.</p><p>Hälsa för hälsans skull. Det låter banalt men är ack så sant. Det är samma med det kommunala bostadsbolaget MKB i Malmö som lägger 1,3 miljoner kronor på kampanjen ”Säg hej till din granne”. Målet är att öka tilliten på nära håll och jag gillar tanken. Hur lätt är det inte att håna kampanjen med dess kostnader? Men en av livsmodets nycklar är goda relationer, och även ytliga relationer är viktiga. Att finnas i ett sammanhang, bli sedd om så än bara genom ögonvrån.</p><p>Varje morgon går jag i princip samma väg till jobbet och möter naturligtvis ofta samma människor. Märkligt sällan hälsar vi, trots att vi kanske mötts under flera års tid och sett både kläder och utseende förändras. Häromdagen mötte jag en äldre dam som jag nästan alltid möter och nästan alltid tänkt ”nu säger jag hej”. Den här morgonen vek jag undan med blicken strax innan mötet men precis när vi passerade varandra såg jag hur hon log. Hon gav mig ett leende men då hade jag redan passerat. Jag bar det med mig under dagen och tänker även nu; nästa gång ler jag innan henne. Och säger hej!</p><p>Så underskatta aldrig ett hej! Var rädd om dina ytliga kontakter och låt dom vara just ytliga! För det är ju också poängen med mitt hej. Jag frågar inte hur livet är, vilka glädjeämnen och sorger som fyller ditt sinne. Om allt, verkligen allt, är väl. Jag behöver inte veta det och du behöver inte berätta. Men jag ser dig, knyter an på ett kravlöst sätt och befäster nåt slags kitt mellan oss. Rädslan krymper, tilliten ökar. Vi delar livet i detta andetag, detta steg.</p><p>Svenskans hej är vackert, som spanskans hola och italienskans ciao. Lite svårare blir det med franskans bon jour för då trillar ju alla de där följdfrågorna fram om hur det är fast egentligen utan en önskan om andra svar än den artiga frasleken. När jag förr ofta körde bil till Spanien kände jag mig alltid välkomnad vid deras första vägtull och vänliga hola. Så välkomnande, inklusivt och enkelt.</p><p>Så låt oss gödsla landet med hej. Fördriva rädslan och minska anonymiteten en aning. Hej i trapphuset, jobbkorridoren och på gatan. Nånstans mår vi alla bättre då, att få ge och ta emot en vänlig hälsning. Någonting växer, inom oss och mellan oss. Den där samhörigheten som håller på att gå förlorad, inte minst i en sådan stad som Malmö.</p><p>Säg hej till publiken, den klassikern levererade Per Eggers och Johannes Brost i Nöjesmagasinet för en massa år sedan. Jag vet inte om det var särskilt kul, men många skrattade. Sketchen kanske tog fasta på det ytliga i hälsningen, det där tomrummet som hälsningen kan eka i. Men jag tror ändå på ett hej – inte till publiken på distans utan till den jag möter på nära håll. Den och de som finns omkring, som ger mitt liv en mening och ett sammanhang. De jag inte vill gå miste om men inte heller bjuda hem varje kväll. De som delar min vardag och min väg till jobbet eller på jobbet eller strax innan jag öppnar dörren. Och möts av ett hej<br>
<!-- -->/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Allting nytt under solen]]></title>
            <link>https://sasjo.github.io/gunnarsjoberg.se/allting-nytt-under-solen</link>
            <guid>allting-nytt-under-solen</guid>
            <pubDate>Tue, 16 Oct 2012 00:00:00 GMT</pubDate>
            <description><![CDATA[Inget nytt under solen, brukar man säga. Pyttsan. Varje dag erbjuder nya kunskaper och insikter. Säger jag och låter möjligen som en utbildningskonsult som har svårt finna kunder. Men det är sant. Livet erbjuder en chans till ständigt lärande, för allting förändras om än i större eller mindre omfattning. Allting är nytt under solen, det är ju solens mening. Att väcka liv varje ny morgon.]]></description>
            <content:encoded><![CDATA[<p>Inget nytt under solen, brukar man säga. Pyttsan. Varje dag erbjuder nya kunskaper och insikter. Säger jag och låter möjligen som en utbildningskonsult som har svårt finna kunder. Men det är sant. Livet erbjuder en chans till ständigt lärande, för allting förändras om än i större eller mindre omfattning. Allting är nytt under solen, det är ju solens mening. Att väcka liv varje ny morgon.</p><p>Jag har haft ett sommarprojekt; att lära mig något varje dag. Det har handlat om betydelsen av ord jag aldrig tidigare hört, som till exempel abalienera som betyder att överlåta till en annan. Eller att baka den där väldigt goda blåbärspajen utan tillgång till det där väldigt gamla receptet. Eller att definiera de högt flygande fåglarna som ormvråkar, både till vingbredd och läte. Att gröna och svarta oliver kommer från samma träd men med olika mognadsnivåer visste jag sen förr, men i somras lärde jag mig att svart, vit och grön peppar kommer från samma växt men också de med olika mognad och tillagningsmetod. Och att rosépepparn inte ens är släkt med svartpepparn. </p><p>Så här kan jag hålla på och rada upp kunskaper. Jag lärde mig inte så mycket nytt genom att läsa dagstidningen. Kunskapen fanns omkring mig och bara väntade på att upptäckas. Dock lärde jag mig inte Gardenas system för att koppla samman vattenslangen med ett utkast. Det kommer jag aldrig kunna lära mig, systemet övergår mitt förstånd. Dess mångfald är mig övermäktigt.</p><p>Svamp. Det är trots allt sommarens och höstens stora upptäckt. Fascinationen har nästan övergått till ett missbruk… inte så mycket av att äta utan av att plocka. Tillgången är obegränsad och tillgängligheten i skogen nästan total. Det är nånting djupt lockande med ljudet när svampen lossnar från mossan och spänningen med att vika undan en gran och upptäcka ett hav av kantarell. Det är också nånting med det där att först ser du ingenting, sen plötsligt får du syn på en och står du stilla och spanar så upptäcker du att du är omringad av trattkantareller. Så lätt att gå förbi, så svårt att göra när du väl upptäckt dem. (Här gömmer sig en annan hemlighet; konsten att låta vara, gå vidare utan att ta för sig. Men det tar vi en annan gång, eller så har vi redan gjort det). </p><p>Det har blivit mycket kant och tagg och tratt i nu nämnd ordning. Inget mer. Som djupt grundat norrbottning är erfarenheten av svamp noll. Jag har aldrig plockat svamp förrän denna sommar, jag visste knappt att det gick att plocka annat än i butiken. Jag gav mig plötsligt ut, påhejad av vänner som drabbats av samma feber. Trattkantarell kan man inte missa, sa alla, den är så lätt att lära sig känna igen. Varpå jag fyllde korgen med pepparriska som ju såg ut som trattisar. De torkades och stugan fylldes av peppardoft. Man lär så länge man lever. Nu vet jag skillnaden och har lärt mig att pepparriskan hör till de ”finska riskorna” man kan äta utan större risk. Bara man gillar skarp pepparsmak.</p><p>Den gula kantarellen är min favorit. Så lysande, fast i sin form och lagom stor. Svampskogens guld. Så vacker att jag vill abalienera favoritstället till andra. Vi delar ju skapelsen.</p><p>Jag har lärt mig förutse, känna igen, plocka, rensa, förvälla och torka. Det är aldrig för sent att lära sig, tänker jag och längtar som ett barn till nästa helgs plockning. Och att nästa år få lära känna Karl Johan.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Att lyckas med att misslyckas]]></title>
            <link>https://sasjo.github.io/gunnarsjoberg.se/att-lyckas-med-att-misslyckas</link>
            <guid>att-lyckas-med-att-misslyckas</guid>
            <pubDate>Tue, 02 Oct 2012 00:00:00 GMT</pubDate>
            <description><![CDATA[Förlorare ber om ursäkt – vinnare har en handlingsplan! Så står det i ett sånt där flåshurtigt erbjudande från ett utbildningsföretag som kommit åt min e-postadress och vill få mig att gå en kurs som ska förändra hela mitt liv. Nånting inom mig ropar nej! Kan det verkligen räcka med en handlingsplan? För vad? Livet? Och vad ska jag vinna eller förlora? Är livet en tävling och har den som ber om ursäkt förlorat?]]></description>
            <content:encoded><![CDATA[<p>Förlorare ber om ursäkt – vinnare har en handlingsplan! Så står det i ett sånt där flåshurtigt erbjudande från ett utbildningsföretag som kommit åt min e-postadress och vill få mig att gå en kurs som ska förändra hela mitt liv. Nånting inom mig ropar nej! Kan det verkligen räcka med en handlingsplan? För vad? Livet? Och vad ska jag vinna eller förlora? Är livet en tävling och har den som ber om ursäkt förlorat?</p><p>Senare samma dag läser jag en artikel om antologin ”Jag bombade”, som beskriver svenska ståuppkomikers misslyckanden. Alltså när de hamnat framför en publik med uppdraget att få dem att skratta och bara mötts av tystnad. Då ”bombar” man: Går sönder inifrån samtidigt som man skämtar för fullt utåt.</p><p>Aron Flam, en av ståupparna, beskriver svårigheten att hantera våra misslyckanden. För en komiker blir misslyckandet omedelbart offentligt för alla närvarande och vad som då ofta händer är att alla – även publiken – får jobbigt med att hantera det som sker. Publiken skruvar generat på sig medan någon hjälte in spe kanske försöker rädda situationen med ett skratt. En enda persons misslyckande – komikerns – övertas av de närvarande och blir till ett kollektivt misslyckande. Det är ju också ett sätt att hantera det; en endas misslyckande blir allas och därmed både större och mindre. Alla går hem och vill be om ursäkt för sin gemensamma olycka.</p><p>Ett annat sätt att hantera det är att göra som hockeypubliken; bua och lämna arenan i förtid. Där är det liksom tillåtet, kanske i vetskap om att skadeglädjen blir stor hos de som stannar kvar och ibland får se de skenbara förlorarna vända matchen och vinna.</p><p>På individnivå är det nog ändå så att de flesta av oss gör allt för att dölja våra misslyckanden och när de uppdagas så bortförklarar vi för varandra eller uppmuntrar den som misslyckats istället för att säga som det faktiskt är. Vi håller insikten om misslyckandet borta från oss själva och varandra. Ändå hör det till livet. Alla misslyckas, alla lyckas.</p><p>Vi lever i en kultur som hyllar den som lyckats och hänger ut den som misslyckats. Sakta men säkert bygger vi upp skräcken för reaktionen inför egna kommande misslyckanden; att publiken lämnar lokalen, vännerna mitt liv och att arbetskamraterna vänder mig ryggen. Att misslyckas har blivit att förlora nästan allt och alla.</p><p>Det finns andra kulturer; den amerikanska där du får lära dig att sikta mot stjärnorna och ”go for gold”. Fokus på att lyckas, inte på rädslan att misslyckas. Ytligt kan vi tycka, men det är kraftfullt med en vision om framgång. Djupare sympati kanske vi skandinaver känner med den finska kulturen; alla har rätt att falla igenom någon gång. Åtminstone är det så jag har fått den både berättad och gestaltad för mig; blir det för mycket på en fest så tar vännerna hand om dig och dagen efter är det ingenting att prata om. Alla faller igenom någon gång. Vackert mitt i det sorgliga.</p><p>Förlorare är fina – vinnare borde be om ursäkt! Det är ju inte en sån kurs jag vill gå heller, men kanske ska vi ändå hylla konsten att våga misslyckas. Vi kan börja med att skriva en lista över saker vi själva misslyckats med. I mitt fall skulle den innehålla allt från ett katastrofalt straffkast i basket när jag var 17 år till vänskap som gått förlorad i vuxen ålder. Hela skalan. Listan blir sannolikt så lång för oss alla att vi åtminstone kanske kan le åt den. Och i bästa fall känna glädje över att vi lyckats misslyckas så pass ofta.<br>
<!-- -->/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Bortom gapflabbet]]></title>
            <link>https://sasjo.github.io/gunnarsjoberg.se/bortom-gapflabbet</link>
            <guid>bortom-gapflabbet</guid>
            <pubDate>Thu, 20 Sep 2012 00:00:00 GMT</pubDate>
            <description><![CDATA[Jag lyssnade till en ståupp-komiker som tog mig bortom gapflabbet. Men det började illa, mycket illa. Vi var 80 personer som ätit oss mätta, hon skulle få oss att skratta i 60 minuter. Så var åtminstone vår tanke och säkert hennes. Fast kanske ändå inte.]]></description>
            <content:encoded><![CDATA[<p>Jag lyssnade till en ståupp-komiker som tog mig bortom gapflabbet. Men det började illa, mycket illa. Vi var 80 personer som ätit oss mätta, hon skulle få oss att skratta i 60 minuter. Så var åtminstone vår tanke och säkert hennes. Fast kanske ändå inte.</p><p>Hon kom in och drog några snabba skämt som var svåra att både uppfatta och förstå. Och tystnaden lade sig över lokalen redan efter en minut. Oj, tänkte jag som skulle tacka henne, hur ska det här kunna hålla på i 59 minuter till? Meningen är ju att vi ska gapflabba och här sitter vi förstummade medan hon går på. Eller, vad är meningen? 55 minuter kvar och hon tar en paus som en ”sidekicker” också fyller med tystnad.</p><p>Men hon behövde pausen, vi också. Tid för att pejla in, ta sikte på nåt slags gemensamt möte. Nånstans måste det ha brustit i förväntningarna – vi var ingen berusad krogpublik fast hon hade hört oss sjunga under middagen. Och hon var ingen glad gamäng fast hon kallades ståuppare. Ändå hade vi kunnat googla på henne och hon och ”sidekickern” hade kunnat fundera på begreppet ”Svenska kyrkan”. Det borde ha funkat, så det är läge för ömsesidig självkritik. Men efter 20 minuter hände något. Hon skalade bort skämten och jargongen för att istället bli personlig. Och vi blev nyfikna – utom de som gett upp och gett sig av.</p><p>Du tar oss bortom gapflabbet, tänkte jag och hade därmed nyckeln till ett tacktal. Genom att berätta om sitt liv öppnade hon en dörr till den botten där både skratt och gråt ryms. Själva livsströmmen som ju förenar oss oavsett ålder, bakgrund, hudfärg, kön och läggning.</p><p>Glädjen och sorgen behöver varandra. Kanske det bubblande skrattet och tårarna är sidor av samma mynt. För att verkligen kunna glädjas måste jag vara trygg med sorgen. Är det så? Jag skriver det i osäkerhet, vill inte hamna i ett resonemang om att bara den som upplevt smärta kan känna glädje. Så är det ju inte. Även den som inte lidit kan ge tröst. Det handlar om att bottna i sig själv.</p><p>Och jag säger inte att jag gör det, alltså bottnar i mig själv. Kanske ingen gör det, fast det kan se så ut? Ståuppkomikern, som inte borde kallas det, kanske inte alls bottnar i sig själv fast det var vad jag kände när jag lyssnade till henne mot slutet. Och det är ju min känsla, inte hennes. Tänk om ingen av oss bottnar, alla människor söker sin botten och inspireras av andra som också söker sin botten. Människan som en evigt sökande existens.</p><p>Jag vet inte. Men jag vet att den som ”har allt” inte har allt. Att den som ”lyckats” inte alltid är lycklig. Att den som ”har koll” också sover dåligt. Nånstans är vi alla lika, i djupet av oss själva. Nära den där botten som vi aldrig når. Vi kanske kan nå olika djupt, blir mer eller mindre förtrogna med vårt inre, men kanske vi aldrig bottnar.</p><p>Att ”komma till himlen” kanske är att bottna. Komma hem. Bli den jag var tänkt att vara. Och jag tänker på en bön från Iona: Möt mig nu som den jag är, håll mitt hjärta nära dig. Gör mig till den jag ska bli och lev i mig.</p><p>/ Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Stapla om]]></title>
            <link>https://sasjo.github.io/gunnarsjoberg.se/stapla-om</link>
            <guid>stapla-om</guid>
            <pubDate>Tue, 04 Sep 2012 00:00:00 GMT</pubDate>
            <description><![CDATA[Sex kubikmeter klyvd björkved ligger nere vid vägen. Uppgift kraftigt regn. Men jag gillar jobbet för det ställer inga krav på händighet. Bara händer och uthållighet.]]></description>
            <content:encoded><![CDATA[<p>Sex kubikmeter klyvd björkved ligger nere vid vägen. Uppgift: skottkärra den 70 meter uppför backen till vedboden. Väderutsikt: kraftigt regn. Men jag gillar jobbet för det ställer inga krav på händighet. Bara händer och uthållighet.</p><p>Jag börjar med att stapla om den gamla veden för att kunna stapla den nya och sambandet med livet i övrigt blir uppenbart. Mitt liv och mångas liv. Att leva framåt ställer krav på att hantera det vi samlat på oss. Stapla om för att både bevara det som bör bevaras och ge rum för det nya som måste in.</p><p>Vi lever i en rörelse, oavsett om vi vill det eller inte. Att håret grånar är bara ett ytligt bevis, djupare inom oss rör sig en större förändring som handlar om vilja och livsmål. Vi måste förhålla oss till det och den som vill bevara livsmeningen måste vara beredd på att stapla om. Livsmeningen gömmer sig i livsdjupet, tror jag. Under ytan. </p><p>Idag lyssnade jag till en klok biskop som talade om sin bok Längtan möter närvaro. Om kristen tro inte har någon relevans, någon koppling, till människans liv är det inte en kristen tro, sa han. Konstruktionen, teorin, har sin mening när den når från hjärnan till hjärtat. Om meningen med veden är värmen så är meningen med kyrkan att vara mötesplats för växande i tro och liv. Utan det går meningen förlorad. Biskopen sa kanske inte så, men det var vad jag hörde.</p><p>Att stapla om, det är något som också gäller kyrkan. Vi gör det just nu ganska kraftigt - bygger nya strukturer och stramar åt klädseln. Men det gäller att komma ihåg varför vi gör det, att fästa blicken längre fram än den direkta förändring som berör mig. Se bortom. Det gäller alla som lever i medveten förändring.</p><p>Jesus staplade om. Hans avsikt var inte att skapa en ny kyrka, han ville ge plats för det nya. Förlåtelse istället för förbannande, kärlek istället för rädsla. Rädslan såg han som människans största fiende, det är den som får oss att hata, stänga ute, vägra ta emot. Det var också rädslan som dödade honom, andras rädsla.</p><p>Var hamnar denna krönika? Den började i ved och nu skriver jag om Jesus. Men ok, det handlar om värme och glöd. Han sa, om man tänder en lampa sätter man den inte under sädesmåttet utan på hållaren, så att den lyser för alla i huset. Att bara samla på sig ved saknar mening. Den längtar som lampan att ge vidare till andra. </p><p>Vad är ditt ljus? Vad vill du med ditt liv, vad tror du är syftet med de talanger du fått? Jag ställer frågorna till mig själv och de tär. Det vore så lätt om de aldrig ställdes, om livet fick ha sin gilla gång och slutomdömet fick bli ett lakoniskt "det blev som det blev". Men jag vägrar låta det hamna där, hur mycket det än tär. Jag vill lyssna inåt och utåt, jag vill besegra rädslan och hellre landa i slutomdömet "jag försökte i alla fall".</p><p>Jag har slutat försöka, hörde jag en klok föreläsare säga, men nu när jag skriver undrar jag hur klokt det var. Att "försöka" rymmer en reservation för ett möjligt misslyckande och därmed går energi förlorad. Så var poängen och det är klart att det låter mer kraftfullt att säga "jag ska vinna" än "jag ska försöka vinna". Men vi misslyckas ju allihop och att vara rädd för att misslyckas är att förminska livet. </p><p>Nu väntar veden och den värme och glöd som är dess mening. Jag ska bära upp den, absolut, och jag ska försöka göra det utan att få ryggskott. Och fortsätta stapla om. </p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Sverige som en underbar mix]]></title>
            <link>https://sasjo.github.io/gunnarsjoberg.se/sverige-som-en-underbar-mix</link>
            <guid>sverige-som-en-underbar-mix</guid>
            <pubDate>Tue, 05 Jun 2012 00:00:00 GMT</pubDate>
            <description><![CDATA[Jag fäster blicken vid Hälsinglands blåa berg och lugnet intar mina sinnen. Det går gäss på Ljusnan och bergen bär älven om det nu inte är tvärtom. Hursomhelst, detta är Sverige när det är som vackrast. Det hade kunnat vara vid havet i Sundom Luleå eller bäcken i Råstojaure.]]></description>
            <content:encoded><![CDATA[<p>Jag fäster blicken vid Hälsinglands blåa berg och lugnet intar mina sinnen. Det går gäss på Ljusnan och bergen bär älven om det nu inte är tvärtom. Hursomhelst, detta är Sverige när det är som vackrast. Det hade kunnat vara vid havet i Sundom Luleå eller bäcken i Råstojaure. </p><p>Jag bor i ett väldigt vacker land som heter Sverige, är den barnsligt tacksamma – och därmed gudomliga – insikt som slår mig. Här får jag sitta med tre koppar kaffe på en brygga och bara ta emot en stund.</p><p>Loreen sjöng Euforia utan skor och med långsam dans. Även det var så vackert svenskt, som när de fasta bergen möter den vilda älven. Rörelse och bergfast stillhet i ett och samma tag.</p><p>Och Zlatan, denna konstnär som kan måla bilder som aldrig målats förr med en enkel boll som enda verktyg. Svenska Zlatan. När jag var i Italien för någon vecka sedan sa några gnälliga gubbar att han var jugoslav och de sa det som vore jugoslav ett skällsord. Det lilla cafét där vi satt färgades brunt för en stund, det spelade ingen roll att jag sa att Zlatan naturligtvis är svensk. Lika svensk som GreNoLi, som de hyllade som vore de ariska reliker. Gode Zlatan, hjälp oss vinna EM tänkte jag i en önskan att besegra bilden av GreNoLi till förmån för ett mycket större Vi.</p><p>Vad vore vi utan beblandning, utan blod från världen utanför de blåa bergen? Färglösa, inkrökta, bakom. Och rädda. Gränser är till för att överskridas, de bjuder på en utmaning och lockar fram modet. Nyfikenhet som drivkraft istället för rädsla. Kom låt oss beblandas och se vad som händer! Jag lovar, nya tankar föds. Nya färger, traditioner, företag, sånger, dribblingar. Nytt liv.</p><p>Sverigedemokraterna försöker sig på en verbal ockupation av namnet på vårt land. Från skilda utgångspunkter möts olika grupper i något slags motstånd mot just beblandning. Det är ett hopplöst projekt, därav den höga ljudvolymen. Sverige är blåa berg, Loreen och Zlatan i en underbar mix. Sverige är sekulär politik och religiös mångfald i en lika underbar mix. Förvirrande visst, annorlunda absolut. Men Sverige.</p><p>Du gamla, du fria, jag vill leva och gärna dö i detta Norden. Jag vill nynna Euforia, bada i Ljusnan eller vilket svenskt vatten som helst för att sedan se Zlatan sträcka ut vristen och sätta punkt. Jag vill söka definitionen av det svenska men jag vill egentligen inte finna den. Själva famlandet efter svaret och därmed definitionen ger mig liv och lust för det antyder just gränsernas obetydlighet. Den svenska modellen är öppenhet både för det nödvändiga i förändring och människans grundläggande behov. I dessa djup finns inga gränser. Ju mer vi bejakar varandra, desto större blir livet vi delar.</p><p>Vi firar Nationaldag och studenterna ropar ut sin glädje eller skräck, allt medan den blomstertid nu kommer med lust och fägring stor. En bön som KG Hammar skrivit kan ge svikt åt våra steg när vi möter den sommartid som självklart inte blir ljuv för alla: </p><p>Tack för vårt land, vårt hem på jorden och för alla deras arbete som lett fram till den tid och den plats där vi är idag. Hjälp oss att se att vi alla är beroende av varandra. Gör våra hjärtan lika rymliga som sommarängen, där alla växter gläder oss med sina färger och sin prakt. Lär oss att se varandra som gåvor och möjligheter åt varandras liv. Frigör i oss den lovsång vi får del av i försommarens grönska.</p><p>Gunnar Sjöberg, <a href="http://www.gunnarsjoberg.se" target="_blank" rel="noopener noreferrer">www.gunnarsjoberg.se</a></p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Spår av Gud]]></title>
            <link>https://sasjo.github.io/gunnarsjoberg.se/spar-av-gud</link>
            <guid>spar-av-gud</guid>
            <pubDate>Tue, 22 May 2012 00:00:00 GMT</pubDate>
            <description><![CDATA[Jag kan ingenting om fåglar men koltrasten är ändå min favorit. Jag har lärt mig att den sjunger i gryningen och skymningen men den verkar också sjunga precis när den vill. Som där jag är när jag börjar skriva denna text, i Italien. Här heter koltrasten Merli.]]></description>
            <content:encoded><![CDATA[<p>Jag kan ingenting om fåglar men koltrasten är ändå min favorit. Jag har lärt mig att den sjunger i gryningen och skymningen men den verkar också sjunga precis när den vill. Som där jag är när jag börjar skriva denna text, i Italien. Här heter koltrasten Merli. </p><p>Jag sitter på en klippa över Medelhavet och Merlin sjunger på den tunna linjen mellan klippan och havet. Där drillar den, i stiglöst och för människan farligt land. Jag kan inte sången men den är vacker. Kanske är det gränser som koltrasten sjunger över. Att den liksom både vill göra oss uppmärksamma på gränserna och bära oss över dem.</p><p>När jag gav mig ut på vandring i morse gav jag mig själv i uppgift att söka spår av Gud. Jag har gått vilse som ett bortsprunget får, sök upp din tjänare. Så löd texten jag läste strax innan. En fin bild, ett bortsprunget får kan ingen anklaga, det är bara bortsprunget. Vilse. Sånt händer även i en vuxens liv. Så jag gick med öppna sinnen, spanande efter nån slags hemkänsla eller någon som kan leda mig dit. Merlin anmälde sig som frivillig följeslagare redan från de första stegen.</p><p>Att vandra är att låta sig omslutas av det som möter och finns till. Att vara stilla i en rörelse i det som är. Lyssna igenom bruset, se igenom allt som skymmer. Vara fokuserad och öppen på en och samma gång.</p><p>Tre stora fåglar slår sina vingar högt över koltrasten. Tre, detta heliga tal. Sen glider de iväg som om de aldrig funnits annat än i min blick. De bärs av vinden. De har det mod som krävs för att göra det.</p><p>Människor som passerar mig där jag sitter ler vänligt, ser mig i ögonen och säger Salve. Ett ungt par ber mig ta ett foto på dem och jag tar två för säkerhets skull. Och ber dem ta ett på mig. Frid. Kanske är det vad koltrasten också sjunger om.</p><p>Och fjärilarna, de många som sveps iväg liksom av en annan kraft, utan tydlig styrsel eller riktning men som ändå hamnar rätt. Som om hemligheten är att låta sig svepas med istället för att spjärna emot. Släppa taget för att finna det.</p><p>Och stigen – ibland så jämn och fin att jag glider fram, sen stenigt och hopplöst brant… och nerför är tyngre än uppför.</p><p>Till sist möter jag La Rosa Canina, Guds vilda vackra majblomma till människan. Hon är med mig resten av resan och är den vackraste blomma jag sett. Förr i tiden var den medicin mot kraftlöshet, berättar en kvinna jag frågar. Det är den än idag, varför skulle den annars växa så ymnigt i de kuperade bergen?</p><p>Det finns spår av Gud, tänker jag, bara vi kommer närmare marken. Och saktar in stegen. Jag tänker också på det där flödet som ger liv; att man får det man ger för att kunna ge av det man får. Salve.</p><p>Och på kvällen på stranden leker pappor med sina barn. Och Gud finns i barnens lek, närmare än så kan vi aldrig ana mysteriet. Här finns så mycket kärlek. Vuxna hjälper barnen att bli vuxna. Och fortsätta visa Gud för oss.</p><p>När jag kom hem till Uppsala hade koltrasten byggt bo på balkongen. Stort är livets mysterium, synliga är spåren även för ett bortsprunget får. Jag tror det vilar en förväntan i allt som lever och att vi får leva i den med vår alldeles egen. </p><p>Vi som ändå tvivlar ibland kan luta oss mot varandra och nynna psalm 717 som Ylva Eggehorn skrivit och Benny Andersson tonsatt: Det mörknar och kanske ljusnar det på nytt igen. Ditt liv ska bära mig; jag hör en koltrast som sjunger timman innan gryningen.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Gud är en vagabond]]></title>
            <link>https://sasjo.github.io/gunnarsjoberg.se/gud-ar-en-vagabond</link>
            <guid>gud-ar-en-vagabond</guid>
            <pubDate>Mon, 07 May 2012 00:00:00 GMT</pubDate>
            <description><![CDATA[Utan att veta hur jag egentligen kom dit stod jag framför dörren till restaurangen i byn Lavaggiorosso en söndag efter mässan. Jag öppnade osäkert och frågade om ett bord för en solo persona, det brukar alltid finnas plats för sådana i Italien. No, fullbokat, sa ägaren med en axel i motljus. När jag var på väg ut ropade tre mycket gamla män: No! Här finns plats! De slog ut med armarna och erbjöd mig den fjärde stolen vid det bokade bordet. Min svenska impuls var att backa ur, inte störa eller låta mig själv störas. Men jag satte mig ner och togs emot.]]></description>
            <content:encoded><![CDATA[<p>Utan att veta hur jag egentligen kom dit stod jag framför dörren till restaurangen i byn Lavaggiorosso en söndag efter mässan. Jag öppnade osäkert och frågade om ett bord för en solo persona, det brukar alltid finnas plats för sådana i Italien. No, fullbokat, sa ägaren med en axel i motljus. När jag var på väg ut ropade tre mycket gamla män: No! Här finns plats! De slog ut med armarna och erbjöd mig den fjärde stolen vid det bokade bordet. Min svenska impuls var att backa ur, inte störa eller låta mig själv störas. Men jag satte mig ner och togs emot.</p><p>De kallade sig Tre Barbini (vagabonder). Carlos, Louise, Jani. Carlos en luggsliten börsmäklare som talade briljant engelska, Louise lokförare och Jani stins och båda två med en obegriplig ligurisk dialekt. Sammanlagd ålder rent okulärt 300 år, i verkligheten omöjligt beräkna. Jag kände mig som deras pojke eller kanske barnbarn. De beställde maten, jag hakade på och åt utan att riktigt förstå vad. Men anade varför.</p><p>Det är sånt som händer i livet om man öppnar för det, tänker jag nu inte högfärdigt utan ödmjukt. Självklart behöver man inte åka till Italien för att uppleva något liknande, men jag tror det hjälper - särskilt om man gör det ensam. Vi låter oss så ofta begränsas av sammanhangen, rutinerna och normaliteten. Ensam i ett annat land är det lättare låta sig utsättas, åtminstone för mig. Låta mig sättas utanför säkerhetsboxen. Det var vad som krävdes denna gång.</p><p>Gud är en vagabond. En vandrare, livsnjutare och inbjudare. Så var i alla fall Jesus som jag känner honom men så har vi i kyrkan inte alltid presenterat honom. Vad var Jesu budskap? Öppna upp, stäng inte inne! Älska alla, även dig själv! Förlåt, även dig själv! Låt inte kärleken begränsas! Skriv inga nya lagar! Du är fri, förlåten, älskad! Följ med! Han talade i frågetecken men väckte viktiga utropstecken i våra hjärtan. Markörer som bär vidare i livsvalen.</p><p>På min vandring efter Liguriens kust försökte jag återfinna detta enkla i hans budskap. Det kroppsliga och gudomliga som ett. Valeria, som jag bodde hos, beklagade sig över den nya (fast gamla) prästen som var så långtråkig att ett barn till och med hade somnat i bänken, ramlat och slagit sig blodig i huvudet. Repetivo, sa Valeria. Han är så repetivo. Och Gud som gör allting nytt, tänkte jag. Hur hamnade vi där? Gud gör nytt varje morgon, i varje andetag. Livet levs framåt och då har repetivo ett begränsat värde.</p><p>Carlos satt mitt emot mig under den märkliga måltiden och jag frågade och frågade om hans liv. Jag lovar, det är värt en bok. En tandlös, långhårig italienare född i Tyskland med fader från Venedig och moder från Heidelberg, student i Oxford, börsmäklare på 70-talet (eller 50-talet, han kanske är 120 år?) som köpte Stradivari-violiner för pengarna och presenterar sig nu som en samlare med egen hemsida. Varje violin är värd två miljoner Euro, enligt Carlos. Den mat som blev över tog han hem till sina halvvilda katter, varav en är född på hans balkong och den andra plötsligt bara fanns där. Med dem delar han huset vid stranden i Punta Mesco i Levanto sedan 22 år tillbaka. Varför? Han sa att han bara längtade från Tyskland till värmen. </p><p>Med sina två vänner äter Carlos alltid söndaglunch på samma restaurang i bergsbyn Lavaggiorosso i Levanto i Italien. Där väntade en stol framför honom på mig en dag i maj 2012<!-- -->.<!-- --> Vi talade aldrig om Gud. Men jag slog mig ner och åt. Och mötte Gud.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Vi är på en bro]]></title>
            <link>https://sasjo.github.io/gunnarsjoberg.se/vi-ar-pa-en-bro</link>
            <guid>vi-ar-pa-en-bro</guid>
            <pubDate>Tue, 24 Apr 2012 00:00:00 GMT</pubDate>
            <description><![CDATA[När någon frågar ”allt väl?”, vad svarar vi då? Jag har skrivit om det förr, detta ständiga förutsättande av att allt – verkligen allt – ska vara väl eller att ingen som får frågan ska ha tillräckligt mod eller tillräcklig tid att svara annat än ”absolut”.]]></description>
            <content:encoded><![CDATA[<p>När någon frågar ”allt väl?”, vad svarar vi då? Jag har skrivit om det förr, detta ständiga förutsättande av att allt – verkligen allt – ska vara väl eller att ingen som får frågan ska ha tillräckligt mod eller tillräcklig tid att svara annat än ”absolut”.</p><p>Häromdagen mötte jag en osäker student som mötte en annan osäker student på gatan, det finns många sådana i Uppsala. Studenter alltså. Hej Ola, är det bra frågade den ene generat. Ja, svarade den andre med röda kinder och fötterna i snubbelläge, det är alltid bra med mig. Åh, lycka till tänkte jag med omsorg i mitt hjärta. Känn inte att allt alltid måste vara bra med dig.</p><p>”Helt okej” är väl ett svar de flesta av oss är bekväma med, fast det säger ingenting om hur det egentligen är. För vad är ”helt okej”? Kanske orden fångar den där känslan av att summa summarum så är det någorlunda balans i tillvaron. Att det gungar på vissa håll, men inte så att jag ramlar handlöst. Och att somligt ger mig kraft att stå stadigt. Om allt vore väl hela tiden, hur vore ett sådant liv om vi med ”väl” menar att det inte gungar? Stillastående, som en flod utan flöde. Var finns livet i en sådan?</p><p>Om jag åtminstone kunde få dem att känna att den här skälvningen under oss betyder att vi är på en bro. Så skriver Tomas Tranströmer i en av sina mest ordrika dikter, Galleriet. Och så vill jag se livet. När det gungar är det kanske inte hela marken som skälver, vi är bara på en bro. På väg till något. Inte nödvändigtvis drivna av den egna hungern efter mer, mindre eller något annorlunda. Drivna av livet, som av egen kraft för oss framåt. Över broar.</p><p>Men visst, den som undviker att svara ”absolut” på frågan om allt är väl riskerar att betraktas som oartig eller en dyster grubblare. På samma sätt som den som bejakar livet som en rörelse kan ses som rastlös och alltför glupsk på livet. Jag säger inte att något förhållningssätt är bättre än det andra, förnöjsamhet är säkert en gudagåva. Liksom längtan. Men jag tror längtan tär mer, den gnager liksom på det som verkar så självklart. Som ett rop, en kallelse. Inte en mur, som förnöjsamheten kan vara.</p><p>Att stå med båda fötterna på jorden är per definition att stå stilla. Ändå betraktas det som ett gott karaktärsdrag.</p><p>På jobbet checkar vi ofta in på viktiga möten genom att gå en ”runda” – alla erbjuds att på max en minut säga något om hur det är, privat eller på jobbet. Att säga ”pass” är helt okej men vi går rundan för att vi ska kunna förstå varandra bättre. Hur mycket gungar det just nu för dig? Ge mig en vink om det så förstår jag dig bättre och du kan vara tryggare i gruppen. Det handlar om kommunikation.</p><p>Det förstod Sören Kierkegaard som i mitten av 1800-talet skrev: Om jag vill lyckas med att föra en människa mot ett bestämt mål, måste jag först finna henne där hon är och börja just där. Den som inte kan det lurar sig själv när hon tror att hon kan hjälpa andra. För att hjälpa någon måste jag visserligen förstå mer än vad hon gör, men först och främst förstå det hon förstår. Om jag inte kan det, så hjälper det inte att jag kan och vet mera.</p><p>Kanske Kierkegaard var inspirerad av den bön som Siouxindianerna bad långt före honom: O, Store Ande, gör mig så vis att jag går i den andres mockasiner innan jag kritiserar eller dömer honom. Eller förutsätter att allt alltid är bra, tänker jag framför datorn. Och bestämmer mig för att tänka efter innan jag både frågar och svarar nästa gång.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Bortom berättelsen]]></title>
            <link>https://sasjo.github.io/gunnarsjoberg.se/bortom-berattelsen</link>
            <guid>bortom-berattelsen</guid>
            <pubDate>Mon, 09 Apr 2012 00:00:00 GMT</pubDate>
            <description><![CDATA[Vi har firat påsk långt innan våra kyrkor byggdes. Generationer har lyssnat till bibelberättelserna om Judas, Petrus, Tomas och kvinnorna vid graven. Och Jesus, huvudpersonen. Mannen på korset, han som hyllades och hånades, dödades och uppstod enligt skrifterna. Men vad betyder alltihop? På vad sätt gör påsken skillnad?]]></description>
            <content:encoded><![CDATA[<p>Vi har firat påsk långt innan våra kyrkor byggdes. Generationer har lyssnat till bibelberättelserna om Judas, Petrus, Tomas och kvinnorna vid graven. Och Jesus, huvudpersonen. Mannen på korset, han som hyllades och hånades, dödades och uppstod enligt skrifterna. Men vad betyder alltihop? På vad sätt gör påsken skillnad?</p><p>Inom ramen för kyrkans liturgi gör den skillnad. Det finns en linje från första advent över jul och påsk och fram till alla helgons dag och domsöndagen. Om födelse, död och nytt liv. En rytm som följer naturens. När påskljusen tänds sjunger fåglarna och psalmerna skiftar från fastans moll till dur. Uppstått har Jesus hurra hurra, ropar barnen i kyrkan. Vad ljus över griften, svarar de vuxna.</p><p>Men vad betyder det för mig? Jag tänker denna postmoderna tanke i trygg tillit till att kyrkans gemenskap bär traditionen. Det sanna är inte bara en subjektiv upplevelse, det finns en sanning bortom min egen förståelse och känsla. Det är inte bara det relevanta för mig som är det viktiga i livet. Världen är större än min egen, absolut och amen. Därför behövs kyrkor, traditioner, riter och kollektiv. Men ändå, hur kan jag karva fram en berättelse om mitt eget liv ur den Stora Berättelsen om allas liv? Och hur kan jag bidra till den berättelsen?</p><p>Våren visar vägen. Korta bakslag, men varje dags vandring till jobbet är en vandring mot ljuset. Livet bryter igenom det kalla och frusna. Färgerna återvänder, marken mjuknar och vi vågar knäppa upp knappar. Kanske påsken handlar om en gudomlig närvaro som ändrar karaktär; från hierarkiskt avstånd till en ström rakt genom allt i livet. Och en gudsrelation som skiftar från kyla till värme, från förbud till frihet åtminstone ur människans perspektiv. Så tycks det när Nya testamentet ställs mot Gamla.</p><p>Påskens berättelser har något mer att säga än det faktiska skeendet. Att ”läsa som det står” är att förminska budskapet och det visar sig ju också i att berättelserna om vad som händer efter uppståndelsen skiljer sig åt. De stämmer inte överens och så har det bekymmerslöst fått vara genom kyrkans historia då texter innan boktryckarkonsten skrevs av för hand till nästa generation. Motsägelserna har inte varit något problem eftersom berättelsernas betydelse sträcker sig bortom bokstäverna.</p><p>Så vad berättar berättelserna om påsken en vårdag i Uppsala eller Luleå 2012? Kanske om öppenhet för något som möter mig både inifrån och utifrån? Att leva i flödet av gudomlig närvaro i hela universum, en närvaro som bär på kraft och vila, försoning och engagemang. Våra liv ser annorlunda ut – för somliga drar långfredagen ut på tiden medan påskdagen för andra är ett vardagstillstånd. Så är livet, men alldeles oavsett är jag aldrig ensam. I djupet av allt mänskligt finns en gudomlig närvaro. Flödet är ett överflöde som gör att till och med döden besegras.</p><p>Att öppna sig för den närvaro som redan finns, vad gör det för skillnad i våra liv? Med den frågan möter jag en vän i nära samtal. Och tänker på Tranströmers dikt om en glänta: Det finns mitt i skogen en oväntad glänta som bara kan hittas av den som gått vilse.</p><p>Påsken gör inte livet lättare, men mer levande. Och axlarna sjunker inför insikten att allting inte bara hänger på oss. Att öppna sig är att slappna av, ta emot och ge utan rädsla och krav. Så blir jag en del av ett större vi. När tankarna tänjs öppnas kanske också hjärtat. Som att bara den som gått vilse vet vad det är att hitta hem.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Topp, tapp, tipp]]></title>
            <link>https://sasjo.github.io/gunnarsjoberg.se/topp-tapp-tipp</link>
            <guid>topp-tapp-tipp</guid>
            <pubDate>Tue, 27 Mar 2012 00:00:00 GMT</pubDate>
            <description><![CDATA[Det fanns en tid när i princip alla svenska medborgare var medlemmar i Svenska kyrkan. Man föddes in, det räckte med att en av föräldrarna var medlem. Världens största kollektivanslutning, världens största lutherska kyrka. Staten och kapitalet, staten och militären, staten och kyrkan. Den enda med stort k.]]></description>
            <content:encoded><![CDATA[<p>Det fanns en tid när i princip alla svenska medborgare var medlemmar i Svenska kyrkan. Man föddes in, det räckte med att en av föräldrarna var medlem. Världens största kollektivanslutning, världens största lutherska kyrka. Staten och kapitalet, staten och militären, staten och kyrkan. Den enda med stort k.</p><p>Det var inte länge sedan. 1996 blev dopet medlemsgrundande, vägen in som medlem i Svenska kyrkan. År 2000 skildes kyrkan och staten. Jag minns ett Luleå runt 1990 när i stort alla var medlemmar, alla ungdomar konfirmerades, alla elever sjöng julpsalmer utan problem. The times they are a changing. Tack och lov.</p><p>Svenska kyrkan har ett problem med sin historia. Med nåt slags självvalt självskadebeteende räknar hon statistik som vore det själva meningen. Som om Svenska kyrkans främsta mål är att vara Sveriges största medlemsorganisation. Problemet är att utgångspunkten är 100%, att alla är medlemmar. Så är det ju inte nu, idag är 69% medlemmar sett till hela landet. Färre javisst, men ändå fler än sex miljoner människor. Bara svenska staten har fler medlemmar.</p><p>Snälla nån. Rubrikerna talar om medlemstapp och jag gillar inte ordet. Vaddå tapp? Det är klart att Svenska kyrkan tappar medlemmar, tack vare att tradition och tvång släpper sitt grepp. Tack vare att fler människor gör egna medvetna val. Tack vare invandring som tillför troende medlemmar från andra kristna kyrkor. Medlemskap ska motiveras, inte följa med en födsel. Står du på en statistisk topp som säger 100% är varje förändring ett tapp. Topp tapp. Men inte tipp. </p><p>Jag är inte orolig för Svenska kyrkans framtid. Må så vara att ekonomin försämras, att vi måste bli bättre på att samverka och effektivisera. Men intresset för andlighet ökar, människors längtan efter Gud minskar inte. Och det är ju kyrkans ärende! Svenska kyrkan ska vara en miljö för andligt sökande, en fysisk plats och gemenskap där individuell längtan kan uttryckas och möta andras. Och i mötet sker växt.</p><p>Jesus grundade inte en organisation, han samlade folk. Hans syfte var inte att bilda eget, syftet var att öppna människors hjärtan. Att länka samman Guds närvaro med människors längtan. Riva murar för att öppna upp, spränga gränser för att befria. Frälsa.</p><p>Jag skriver det här som en av organisationens företrädare. Jag kan inte skriva om Svenska kyrkan utan att använda ordet ”vi” - jag tillhör systemet, absolut. Och jag ser en mening i mitt uppdrag. Strukturer behövs – liksom liturgi – för att bära en djupare mening, skapa sammanhang och styrka, men de behövs inte för sin egen skull. </p><p>Att peka bortom sig själv, det är Svenska kyrkans roll. Vara miljö, vägvisare, rastplats, mötesplats. Och visst, för organisationen blir det ett problem om färre vill vara med och bära. Kyrkor kanske måste stängas, tjänster dras in, körer läggas ner. Men Guds närvaro i människors liv följer inte medlemskurvan för Svenska kyrkan. Närvaron är konstant. Kyrkan en möjlig påminnelse om den.</p><p>Det som oroar mig är om vi i kyrkan tar relation för given. Om vi inte förstår att varje enskilt möte är sannings ögonblick. Om vi inte bejakar att människor idag har kompetens nog att också utöva sin andlighet – finna sina böcker, välja sina gudstjänstbesök, formulera sina tankar. Kyrkan äger inte Gud men kan peka bortom sig själv. Mot den som alltid är och allting bär.<br>
<!-- -->Gunnar Sjöberg,</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Grymt sa grisen]]></title>
            <link>https://sasjo.github.io/gunnarsjoberg.se/grymt-sa-grisen</link>
            <guid>grymt-sa-grisen</guid>
            <pubDate>Tue, 13 Mar 2012 00:00:00 GMT</pubDate>
            <description><![CDATA[Jag gillar ord. Att skriva dem, att säga dem och ta emot dem. Jag gillar Björn Ranelid för hans vackra boktitlar och handstil, Bruce Cockburn för att han tvingar mig till ett engelskt lexikon. Nu senast Belinda Bauer för hennes vackra vridningar i boken Mörk jord. Men vissa ord har jag svårt för.]]></description>
            <content:encoded><![CDATA[<p>Jag gillar ord. Att skriva dem, att säga dem och ta emot dem. Jag gillar Björn Ranelid för hans vackra boktitlar och handstil, Bruce Cockburn för att han tvingar mig till ett engelskt lexikon. Nu senast Belinda Bauer för hennes vackra vridningar i boken Mörk jord. Men vissa ord har jag svårt för.</p><p>Grymt sa grisen men det säger också varenda coach i TV 4s program the Voice. Det är grymt, asbra, kanon och helt sjukt. Kvällspressen hakar på och ropar ut de saliga utvaldas känslor med samma ord. Det är grymt, mot språkets inneboende värde. Helt sjukt.</p><p>Benämnandet är en nyckel inom all själavård och terapi. När vi sätter ord på det som tynger oss lättar i någon mening bördan. Orden hjälper oss att hitta berättelsen om oss själva och därmed förståelsen av våra liv – varför det blev som det blivit och hur det kan bli annorlunda. Det märkliga är att sökandet efter de orden, den berättelsen, kräver ett överflöd av tystnad. Kanske tystnaden rentav är en del av vägen. Men när det som inte kunde sägas äntligen har sagts ser världen annorlunda ut. Orden befriar och öppnar en väg till försoning om inte annat med mig själv och det som blev.</p><p>När jag skriver så, tänker jag på ett citat jag inte vet vem som jag stjäl det ifrån: människan är korsfäst vid alfabetet. Jag vet inte ens hur jag ska tolka det, men mina tankar far till kravet på att finna ord. Att alltid kunna verbalisera det som icke kan uttalas. Vad menar du? Hur känns det? Vad betyder det? Definitioner begränsar samtidigt som de läker. I detta ligger ett av ordens dilemman.</p><p>Att vara korsfäst vid alfabetet kan ju också betyda att det du sagt för alltid förföljer dig. Du sa det! Jag hörde dig! Invändningen att ”det var inte så jag menade” räcker inte mot de ord som faktiskt sades eller skrevs. Det är smsens strypsnara – i korta meningar riskerar du att sätta ord på sådant som inte ryms i ett sms. Det är också Facebooks snara – kommentaren finns kvar, utan marginaler och mellanrum. Det som är skrivet är skrivet. Punkt slut, läs som det står. Fundamentalismens förbannelse.</p><p>Eller så betyder att vara korsfäst vid alfabetet ett fängelse. I en pjäs för många år sedan, jag minns inte vilken, skildrades hur en flykting som kommit till en flygplats i Sverige ständigt upprepade frasen ”jag älskar det här landet”. De som mötte honom höll med eller sa emot men han förstod ingenting utan fortsatte med sitt inlärda mantra; jag älskar det här landet. Det var en sorglig pjäs. Han var korsfäst vid alfabetet. Bunden vid ord han inte förstod eller kunde finna.</p><p>En vän som råkat ut för en olycka gav en motbild: Han berättade om språkets läkande kraft, särskilt det liturgiska språket. Det som bär över tid, det igenkännbara på ett inre plan, ord som ger resonans på djupet. Ett språk vars ljudvågor läker rent faktiskt. Inom religionen kanske förbönen har samma läkande kraft; resultatet av förbönen är inte det viktiga, dvs om det blir som någon vill eller inte, utan den kraft bönen ger är det som helar. Själva omsorgen, det faktum att ord uttalas med en önskan om någons välgång. Som att bli befriad, frälst, av alfabetet.</p><p>Jag vill tro på den möjligheten; frälst av alfabetet. Men då måste vi hjälpa varandra att återta de ord som riskerar bli tomma begrepp istället för kännetecken på en livshållning: medmänsklighet, värme, kärlek, tro. Och låta grisar säga grymt och det sjuka vara sjukt.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Allting har sin tid]]></title>
            <link>https://sasjo.github.io/gunnarsjoberg.se/allting-har-sin-tid</link>
            <guid>allting-har-sin-tid</guid>
            <pubDate>Tue, 28 Feb 2012 00:00:00 GMT</pubDate>
            <description><![CDATA[Nånstans har jag problem med bufféer. Framförallt illa komponerade sådana. Det är nåt med själva hopblandningen, när allting rinner in i allt. När tandorikycklingen lutar sig mot kalvsyltan och rödbetan lägger sig över laxen. Jag inser att jag själv bär ansvar för hur jag komponerar min tallrik. Men ändå. Det är själva bufféupplägget som får mig på fall.]]></description>
            <content:encoded><![CDATA[<p>Nånstans har jag problem med bufféer. Framförallt illa komponerade sådana. Det är nåt med själva hopblandningen, när allting rinner in i allt. När tandorikycklingen lutar sig mot kalvsyltan och rödbetan lägger sig över laxen. Jag inser att jag själv bär ansvar för hur jag komponerar min tallrik. Men ändå. Det är själva bufféupplägget som får mig på fall.</p><p>Jag minns en måltid i Frankrike som var underbar fram till desserten. Den var så totalt i otakt med förrätten och varmrätten att allting bara dog. Ge honom allt vi har, tycktes tanken bakom kompositionen vara. Och helheten förtog detaljernas skönhet och smak.</p><p>Allting har sin tid, nånstans borde det också gälla maträtter. Nu är fastans tid och vi stoppar i oss semlor på löpande band. Semlan som från början var tänkt som en fet uppladdning tisdagen innan fastan har blivit en bakelse som räcker ända in i påska. Det är naturligtvis helt okej men nånting har gått förlorat. Semlans funktion ska ses i relation till askan dagen efter, den som kallas askonsdagen och är fastans inledning. Livet är en fest, absolut. Men inte alltid. Livet är en fasta också. Skiftet av vokal antyder en av livets tunnaste men viktigaste linjer. Livet är fest och fasta, semla och aska.</p><p>I sitt kaloristinna överdåd vädjar semlan till oss om besinning och balans. Ät mig inte varje dag, är ett övertydligt budskap. Men ät mig när du vill tänja ut livet en aning; för att våga gå över den där tunna linjen. Allting har ju sin tid, även semlan. Som glädjen, skrattet, festen. Som sorgen, gråten, fastan. Besinning och balans.</p><p>Svenska kyrkan har ett kyrkoår som är som en kostcirkel för det inre livet. Det börjar första advent och slutar med domsöndagen. För varje söndag finns texter som gudstjänsten ska formas kring. Varje söndag har sitt eget tema. Nu har vi en dryg månad av fastetid innan den stora festen: Påsken. Jag gillar tanken att kunna gå till kyrkan varje söndag för att smaka och se olika aspekter ur livet. Allt serveras inte på en gång. Allting har sin tid. </p><p>Egentligen är det inte semlan som inspirerat mig till denna krönika. Det är Christer Sjögren. Eller snarare en annons om Christers julkonsert med Lotta Engberg, Gunhild Carling och Curt-Erik Holmquist i Uppsala den 6 december 2012<!-- -->.<!-- --> Annonsen publicerades i UNT på fettisdagen den 21 februari 2012<!-- -->.<!-- --> Vi pratar buffé. Fullständig sammanblandning. Kalvsylta och gravad lax. Varsågod och skölj, men varför får inte allting ha sin tid? Christer har ju sin, men det är ju ett tag dit. Eller hur?</p><p>Konsten att vara i det som är, det är en stor konst. Jag vill inte vara i en julkonsert med Lotta och Christer, möjligen aldrig men absolut inte nu. Jag vill inte vara i en semla, men det beror inte så mycket på semlan utan på min galla. Jag vill vara i närheten av den där tunna linjen, vokalen som skiljer fastan från festen. Jag vill leva öppen för båda - glad i min glädje, ledsen i min sorg. Leva med uttänjda gränser, mer uttänjda än vad som känns bekvämt. För den sakens skull kan jag till och med offra gallan och äta en semla; för att njuta i just den stunden och sedan njuta av motsatsen.</p><p>En möjlig mardröm är hela livet serverat på en enda dag. Lussebulle på morgonen, pepparkaka till fikat, sillunch, alla hjärtans-bakelse, surströmming och sedan avec med Christer Sjögren. Detta skrivet utan något ont sagt om någon enda detalj. Men allting borde ju liksom få ha sin tid.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Att öppna sig som törstig jord]]></title>
            <link>https://sasjo.github.io/gunnarsjoberg.se/att-oppna-sig-som-torstig-jord</link>
            <guid>att-oppna-sig-som-torstig-jord</guid>
            <pubDate>Tue, 14 Feb 2012 00:00:00 GMT</pubDate>
            <description><![CDATA[Jag öppnar mig som törstig jord. Så skriver kung David i Psaltaren 143 i Bibeln, omkring år 900 före Kristus. Tänk, en kung som öppnar sig som törstig jord! En makthavare som vågar öppna sig för det och den som är innanför och utanför. Inte undra på att David också var en fantastisk poet, en människa med längtan efter det vackra och sköna. Att vara öppen är att leva i ett flöde.]]></description>
            <content:encoded><![CDATA[<p>Jag öppnar mig som törstig jord. Så skriver kung David i Psaltaren 143 i Bibeln, omkring år 900 före Kristus. Tänk, en kung som öppnar sig som törstig jord! En makthavare som vågar öppna sig för det och den som är innanför och utanför. Inte undra på att David också var en fantastisk poet, en människa med längtan efter det vackra och sköna. Att vara öppen är att leva i ett flöde.</p><p>Det öppna är annars ganska ofta ett hot. Mystikerna låter sig inte kontrolleras, de lever i öppenhet för det gudomliga och är därför oberoende, fria från de strukturer och normer som vi så ofta låter oss begränsas av. Men inte bara mystiker öppnar sig som törstig jord, visst är vi fler som kan känna att de orden träffar något djupt inom oss? En längtan efter rymd.</p><p>I Uppsala firade vi den tredje Teologifestivalen första helgen i februari. Mottot för festivalen är att alla är teologer, att alla människor har mandat och förmåga att tänka och tala om Gud. Vi var 1200 personer som möttes från hela landet. Det fanns en bredd och ett djup i samtalen – och en höjd. Den som vilar i insikten att Gud är större än våra tankar om Gud vågar tänka högt och framförallt lyssna till andra. Den människa som vill växa måste våga lyssna, utsätta sig för andras synsätt och låta den egna tanken och känslan utmanas.</p><p>En av kyrkans viktigaste uppgifter är att ge rum för lyssnandet; både för flera tolkningar och för de samtal som söker sig bortom givna definitioner. Inom den breda och motstridiga tradition som format kristendomen ryms en ocean av tolkningar och tankar. Bara den mångfalden – som inte innebär att allt är rätt – kan spegla den gudomliga gåtfullheten. Jag tror Gud låter sig anas i mångfalden, inte i enfalden. </p><p>På festivalkvällen sjöng Syster Fritz att vi måste fortsätta fråga och en stund senare mottog KG Hammar Silverkeruben, Teologifestivalens speciella pris till den som fått människor att tala teologi vid köksbordet. För fyra år sedan fick Martin Lönnebo priset, för två år sedan Ylva Eggehorn. Applåderna ville aldrig ta slut och jag tror alla i lokalen kände hur värmen fyllde hjärtan.</p><p>KG Hammar var inte kung men väl ärkebiskop i Svenska kyrkan 1997 - 2006 och under de åren Svenska kyrkans främsta andliga ledare. Jag är tacksam över att ha fått arbeta nära honom några år och vet att han öppnar sig som törstig jord. Som ärkebiskop var han en makthavare som vågade öppna sig för det och den som är innanför och utanför. Omtyckt av de som vill samtala om Gud vid köksbordet, kritiserad av de som vill begränsa samtalet till predikstolen.</p><p>Som sagt, öppenhet är ett hot. Jag minns prästen som sa sig ha lika stor respekt för KG Hammar som för Skalman. Det säger naturligtvis mycket om den prästen men också om rädslan för det öppna. Och kyrkan som ska vara ett rum för lyssnande… och därmed växande… rymd. Kyrie eleison. Ingen väg eller tanke är enkelriktad för den som är öppen.</p><p>Teologifestivalen fördrev det eventuella missmodet. Utanför Uppsala Domkyrka skimrade en jordglob av is från Torne älv, inne i Domkyrkan reste sig valven bortom det synbara. Fler än på länge går med i Svenska kyrkan. Tillsammans kan vi värna rymden i valven, rentav höja takstolarna centimeter för centimeter. </p><p>Jag har inte sanningen, jag söker den. Så skrev KG Hammar år 2004 efter Kristus. Det är att öppna sig som törstig jord.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Den motvillige ledaren]]></title>
            <link>https://sasjo.github.io/gunnarsjoberg.se/den-motvillige-ledaren</link>
            <guid>den-motvillige-ledaren</guid>
            <pubDate>Tue, 31 Jan 2012 00:00:00 GMT</pubDate>
            <description><![CDATA[I motvillighetens tid letar Socialdemokraterna ledare och nej har fram till alldeles nyss varit det vanligaste svaret. Nej, säger de som föreslagits men betyder nej nej eller betyder det att man ska vara motvillig? Vi minns ju hur ett nej nej nej betydde ja.]]></description>
            <content:encoded><![CDATA[<p>I motvillighetens tid letar Socialdemokraterna ledare och nej har fram till alldeles nyss varit det vanligaste svaret. Nej, säger de som föreslagits men betyder nej nej eller betyder det att man ska vara motvillig? Vi minns ju hur ett nej nej nej betydde ja. </p><p>Absolut är annars ett vanligt uttryck, som ett reflexmässigt ja. Tveklöst. Men ett sådant svar kanske inte leder till ledande positioner. Det låter som att man vill för mycket, nästan strävar efter att bli ledare. Och det passar illa i motvillighetens tid.</p><p>Jag minns ett biskopsval för många år sedan. När egenskaperna för den nye ledaren skulle vaskas fram hördes en röst som ropade: Vi ska ha en biskop som inte vill vara biskop! Jag minns applåderna och min känsla av overklighet. Ska kyrkans högsta ledare vara personer som inte vill vara det? Motvillighet som merit, ambition som svaghet. Nu fick just det stiftet en mycket bra biskop som jag aldrig hörde säga "jag vill inte" inför frågan. Men ändå.</p><p>Jag vill bli ledare! Är det bara uppstudsiga elever på företagsgymnasier som vågar säga sånt idag? Var ligger problemet? Finns det kulturer som fostrar till icke-ledarskap? Som håller tillbaka eller ställer sådana orimliga krav på ledaren att ingen vågar gå in i rollen? Eller är motvilligheten bara skenbar, en taktisk manöver för att komma i ledande position med en given gardering när motvinden börjar blåsa: Jag ville egentligen inte... jag ställde upp, offrade mig för saken. Som att ta ansvar skulle betyda att göra något jag inte vill.</p><p>Vilka namn är det som nämns? När en ledare eller chef söks så är det ofta den första frågan. Vad har vi för namn istället för vad har vi för krav? I värsta fall stannar det där: Namn vaskas fram, gallring sker och plötsligt har en ledare tillsats med uppgift att själv definiera både roll och uppdrag. </p><p>Kanske var det vad som drabbade Juholt, jag har ingen aning. Men i motvindens tid såg han väldigt ensam ut och så blir det för den ledare som väljs att leda utan närmare kravdefinition och sammanhang. Den som väljs på sitt namn blir väldigt lätt att utse till syndabock. Organisationen kan ju alltid plocka ett annat namn, någon vars främsta merit ska vara motvillighet. Juholt kanske sa Absolut när han fick frågan om att leda partiet... </p><p>Namndiskussioner pågår, sa Carin Jämtin dagen innan man fann Namnet i den inre kretsen. Men oavsett namnet Löfven måste det politiska ledarskapet reformeras, precis som det kyrkliga. Fördelas på fler axlar och fokus flyttas från företrädaren till idén. Det och dem som bär istället för Ledaren. I Svenska kyrkan trevar vi oss fram vilket inte minst märks vid biskopsval där "namnfrågan" riskerar skymma den större frågan om vad som ska företrädas och gestaltas. Det tar tid och tid är nog vad Socialdemokraterna behöver nu. Tid att bottna i idén, det som ligger långt djupare än namnet på den nye ledaren. Socialdemokratins kris stavas inte Juholt, dess möjlighet inte Löfven. Och om Svenska kyrkan har en kris bär den inte samma namn som närmsta kyrkoherde.</p><p>Jag tror på lyhördhet och lagarbete. Tillsammans är ett vackert ord, att hjälpa varandra en konstart. Skönt är det sammanhang där människor strävar efter att ge varandra kraft. Då ledaren är omgiven av god vilja och kloka rådgivare som vågar vara ärliga. En kultur där alla får växa och utmanas i att ta ansvar. Där motvilligheten får stå tillbaka för den gemensamma ambitionen.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[En aria i knät]]></title>
            <link>https://sasjo.github.io/gunnarsjoberg.se/en-aria-i-knat</link>
            <guid>en-aria-i-knat</guid>
            <pubDate>Tue, 17 Jan 2012 00:00:00 GMT</pubDate>
            <description><![CDATA[Att läsa Azzeddine är som att hamna i ett kort, intensivt ösregn. Den rubriken fick mig att läsa en recension som Johanna Åberg skrivit i UNT av Saphia Azzeddines roman Sånt berättar jag för Allah. Jag skummade igenom recensionen men har inga planer på att läsa boken. Rubriken räcker. Jag tror jag förstod Johanna Åbergs känsla.]]></description>
            <content:encoded><![CDATA[<p>Att läsa Azzeddine är som att hamna i ett kort, intensivt ösregn. Den rubriken fick mig att läsa en recension som Johanna Åberg skrivit i UNT av Saphia Azzeddines roman Sånt berättar jag för Allah. Jag skummade igenom recensionen men har inga planer på att läsa boken. Rubriken räcker. Jag tror jag förstod Johanna Åbergs känsla.</p><p>Jag tycker om korta, intensiva ösregn. Finns en altan eller gräsmatta i närheten går jag gärna ut för att överrumplas och översköljas. Kom och se, sa jag ibland när barnen var små. Jag ville lära dem att åtminstone sträcka ut händerna för att inte bara bli blöta utan också känna kraften av något annat. Något icke kontrollerbart. Jag gör samma sak idag. Ensam.</p><p>Oväder kan vara vackra, särskilt när de kommer som en överraskning och är korta, intensiva. Skriver jag lättvindigt, utan att äga en enda hektar av skogsmark. </p><p>Det finns olika former av oväder men det som fascinerar är överrumplingen. Poff. Och omkullkastningen av det självklara. Krasch. Världen är annorlunda efteråt, både den yttre och inre beroende på vilken typ av oväder det handlar om. Boom. En plötslig vind kan slå omkull oss – ett leende, en beröring och en kommentar lika väl som trettio sekundmeter och en klass 2-varning av SMHI. När vi reser oss är världen en annan. Kanske inte bättre men annorlunda. Och annorlunda är bra.</p><p>För några år sedan var jag på Matoperahuset i Stockholm för att fira min mammas 75-årsdag. Jag kom dit oförberedd med en vag uppfattning om att det handlade om att äta och lyssna på opera samtidigt eller inte. Mitt i maten – och operan – sjöng en kvinna en aria som en aria ska sjungas. Med inlevelse sökte hennes blick över lokalen och sekunden innan hennes blick fann min fick jag ett varsel av att något var på gång. Så jag mötte hennes blick när hon stadigt gick fram mot mig, föste undan besticken och tog plats i mitt knä. Jag hamnade i ett kort, intensivt ösregn. Vackert, överraskande, överrumplande. Hon sjöng hela arian sittandes i mitt knä. Det darrar än vid minnet.</p><p>Varför just jag, av alla hundra i lokalen, är ju en naturlig fråga. Men jag minns inte att jag ställde den då och idag är den ointressant. Den frågan förskjuter fokus från kulturens mission och operasångerskans prestation. Det handlar ju inte om mig, min eventuella närvaro i ögonblicket eller hennes och min eventuella kemi. Suck, sådana begränsade perspektiv förmår inte ta in det kulturen vill bjuda upp till. Det handlar om ett kort, intensivt ösregn. Ett nedslag. En dans i oklar men bestämd takt. Pang. Att bli förd av någon annan, något annat. Just nu. Leva liv.</p><p>Så vad är då kultur? Jag vågar inte ge mig in i debatten för nånstans handlar det å ena sidan om personlig smak, å andra sidan om formella definitioner. Är det kultur när Zlatans nedtagning kastar omkull mig i TV-soffan? Är det kultur när hon som bjuder upp får mig att fullständigt släppa alla tag som begränsar mig? </p><p>Det korta, intensiva ösregnet. Arian i knät - det som kastar omkull och förvånar mig. Allt sådant är vad som slipar bort alla överbyggnader och blottlägger vad livet handlar om. Det nakna som jag i bästa fall vågar se när jag släckt lampan innan ögonlocken. Och i gudagivna stunder får dela med en vän som förstår. Som kan hålla om mig medan jag kastas omkull. Eller följa med i fallet. För även efter korta intensiva ösregn följer sol. Så är min tro.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Jag vill finna svaret]]></title>
            <link>https://sasjo.github.io/gunnarsjoberg.se/jag-vill-finna-svaret</link>
            <guid>jag-vill-finna-svaret</guid>
            <pubDate>Tue, 03 Jan 2012 00:00:00 GMT</pubDate>
            <description><![CDATA[När jag på annandagen såg en geting vid stugdörren tänkte jag, nu drar jag igång gräsklipparen. Gräset är inte bara grönt, det är alldeles för högt. Men någonting hindrade mig, kanske var det känslan av det bisarra i situationen. Eller att jag inte ville störa de tre fjärilar som vaknat till liv inne i stugan eller sommarfåglarna som glatt kvittrade i skyn. Jag har firat jul på landet i strålande höstväder utan en snöflinga i min närhet. Fjärran från plogkarmar och takskottning.]]></description>
            <content:encoded><![CDATA[<p>När jag på annandagen såg en geting vid stugdörren tänkte jag, nu drar jag igång gräsklipparen. Gräset är inte bara grönt, det är alldeles för högt. Men någonting hindrade mig, kanske var det känslan av det bisarra i situationen. Eller att jag inte ville störa de tre fjärilar som vaknat till liv inne i stugan eller sommarfåglarna som glatt kvittrade i skyn. Jag har firat jul på landet i strålande höstväder utan en snöflinga i min närhet. Fjärran från plogkarmar och takskottning.</p><p>För någon dag sedan passade jag på att göra en rejäl vandring i skogen. Det är inte bara myggfritt nu utan även fästingfritt. Jag gick i en tunn kofta och njöt av solen som tände små eldar i den gröna buskagen. Träden har ju redan klätt av sig, så sikten var god. Det var något genomskinligt över min vandring i det avskalade landskapet. En jul jul, strålande jul på sitt alldeles egna vis.</p><p>Det täta och heltäckande en sommardag är vackert, men vackert är också en avskalad mellandag i december. På nåt sätt förstärkte denna gröna jul det avskalade i julens händelse. Det gudomliga och mänskliga möttes i ett enkelt stall, med djuren på första parkett och några herdar som ansågs religiöst orena eftersom de inte kunde följa de komplicerade religiösa lagarna. Mer avskalat kan det inte bli.</p><p>I det avskalade framträder det viktiga och vackra tydligare. Det är ett känt inredningstips - plocka bort nio kopparkittar från spiskransen och den tionde lyser vackert. Less is more. Men kanske finns det nån existentiell variant på det. Less is more även på insidan, i valet hur vi formar våra liv.</p><p>Jag skulle kunna reducera min skogsvandring till en av många naturupplevelser. En vandring bland alla andra. Men jag vill inte det, jag vill bevara känslan av hur det avskalade framhäver det viktiga och vackra. Vad får det för konsekvens för hur jag lever mitt liv? Hur kan jag bidra till att synliggöra det som jag tycker är viktigt för mig, andra och skapelsen i stort? Hur kan det inre uttryckas i det yttre?</p><p>Jag har inte svaret, men jag vill finna det. Utmana mig själv att söka konsekvenser av insikter och upplevelser. Kanske låter tanken naiv, den borde ha slagit mig förr. Det har den naturligtvis gjort men försvunnit under täcket av allt annat som livet för med sig. Den finns där, som trattkantarellen under höstlöven på min julvandring.</p><p>Less is more även vad gäller livsstilsförändring, det gäller att ha fokus på de små stegen för att hålla missmodet stången. Fokus på den där ledstången som Tranströmer skriver om i Schubertiana IV, hoppet om att något viktigt och vackert väntar även bakom de hörn vi inte har koll på. </p><p>”Så mycket vi måste lita på för att kunna leva vår dagliga dag utan att sjunka genom jorden!<br>
<!-- -->Lita på snömassorna som klamrar sig fast vid bergssluttningen ovanför byn.<br>
<!-- -->Lita på tysthetslöftena och samförståndsleendet, lita på att olyckstelegrammen inte gäller oss och att det plötsliga yxhugget inte kommer inifrån.<br>
<!-- -->Lita på hjulaxlarna som bär oss på motorleden mitt i den trehundra gånger förstorade bisvärmen av stål.</p><p>Men ingenting av det där är egentligen värt vårt förtroende.<br>
<!-- -->De fem stråkarna säger att vi kan lita på något annat. På vad? På någonting annat, och de följer oss en bit på väg dit.<br>
<!-- -->Som när ljuset slocknar i trappan och handen följer – med förtroende – den blinda ledstången som hittar i mörkret.”</p><p>/Gunnar Sjöberg,</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Låt barnen komma till kyrkan]]></title>
            <link>https://sasjo.github.io/gunnarsjoberg.se/lat-barnen-komma-till-kyrkan</link>
            <guid>lat-barnen-komma-till-kyrkan</guid>
            <pubDate>Mon, 19 Dec 2011 00:00:00 GMT</pubDate>
            <description><![CDATA[Himlen vill möta marken där jag bor. Så inleds en körsång skriven av Johanna Olander och Sven Fridolfsson. Det sammanfattar julens budskap. Den kristna julens budskap, skulle jag kunna skriva, men det finns ju bara en jul. Eller? Min osäkerhet följer av ett märkligt debatt-program i SVT där skolornas rätt att ta med elever till kyrkorna i juletid debatterades.]]></description>
            <content:encoded><![CDATA[<p>Himlen vill möta marken där jag bor. Så inleds en körsång skriven av Johanna Olander och Sven Fridolfsson. Det sammanfattar julens budskap. Den kristna julens budskap, skulle jag kunna skriva, men det finns ju bara en jul. Eller? Min osäkerhet följer av ett märkligt debatt-program i SVT där skolornas rätt att ta med elever till kyrkorna i juletid debatterades.</p><p>Himlen vill möta marken där jag bor. Jag tror det finns ett skeende som pågår alldeles utan min egen medverkan och dessutom utanför mig själv. Himlen vill möta marken, det gudomliga det mänskliga. Vi behöver inte tro på det, det sker ändå. Att utsätta sig för mötet är en möjlighet. Eller ett hot.</p><p>Jag minns många smockfyllda advents- och julsamlingar med skolor i Luleå Domkyrka från förra seklet. Jag minns körerna, tystnaden, ljusen. Jag inser att tiden på nåt märkligt sätt förändrat villkoren. Nu reglerar Skolinspektionen vad som får ske eller inte ske. Till och med vilka psalmer som möjligtvis kan få sjungas. Jag kan förstå det som en konsekvens av alltför många präster som befallt alla barnen att be och tvångsvälsignat hela klasser. Men jag tror inte det är eller varit så vanligt. Så vad är vi rädda för? Att skoleleverna ska bli berörda? Träffade av den andlighet som fyllt universum allt sedan skapelsens första dag? Att kyrkorummet – stenarna – ska ropa? </p><p>Människor tror och kyrkor är byggda som rum att dela och uttrycka denna tro i, både ensamma och tillsammans med andra. Kyrkan mitt i byn har samma funktion som en moské och en synagoga och den skolelev som anat rymden i Domkyrkan kan också förstå moskéns uttryck. Eller åtminstone borde skolan kunna lära eleverna det, att inte begränsa kristendom till västvärlden och Svenska kyrkan till det ur-svenska. Världen är större än vi tror, precis som Gud. Att låta barnen komma till kyrkan är att vidga deras livsuppfattning. Och är inte det skolans uppgift? Att utmana?</p><p>Det finns ingen anledning att demonisera Skolinspektionen – den försöker ge vägledning till en sund balans mellan skollagen och kyrkans tro. Jag tror inte rädslan är samma som maktens rädsla över människor som blir berörda. Hänförda och fria. Men den rädslan känner vi genom historien och därför har makten ofta lierat sig med den ledande religionen. Det handlar om kontroll och i somliga tider vill både kyrka, stat och föräldrar kontrollera i övermått.</p><p>Debatten om skolans samlingar i kyrkan skulle kunna föras i ett lugnare tonläge. Om himlen vill möta marken där vi bor, spelar det ingen roll hur mycket vi försöker reglera och begränsa själva träffpunkten, mötesplatsen. Det sker ändå. I våra hjärtan. Det knackar på dörren. Inifrån.</p><p>Livets stora frågor hinner ikapp oss förr eller senare, så varför ska vi hindra barnen från att mötas av dem? Det finns en rymd i Gudstankarna som ingen kan begränsa. Kyrkans höga valv vill påminna om det. </p><p>Religion är en privatsak brukar vi säga idag. Absolut, alla ska ha rätt till sin egen tolkning. Men när min tolkning möter andras vidgas den. Mitt begränsade synfält behöver utmanas och ta in att religion är en angelägenhet för hela skapelsen – en längtan och strävan att hela och leva för mer än min egen vinning. Att vidga rummet.</p><p>Kyrkorummen talar om detta, så låt barnen komma till dem. Medan prästen utan dåligt samvete kan ligga lågt. Det stora kommer till oss, oavsett allt annat. Himlen möter marken där vi bor. God jul!</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Varför ler Beata?]]></title>
            <link>https://sasjo.github.io/gunnarsjoberg.se/varfor-ler-beata</link>
            <guid>varfor-ler-beata</guid>
            <pubDate>Tue, 06 Dec 2011 00:00:00 GMT</pubDate>
            <description><![CDATA[Ni är jordens salt! Biskop Bill från Kimberley i Sydafrika inledde konferensen jag var på för någon vecka sedan och han upprepade citatet från Jesus flera gånger och med den kraftigaste emfas. Ni är jordens salt! Ni ska inte bli jordens salt, ni är det redan! Så vad är salt, fortsatte han. Vad är salt?]]></description>
            <content:encoded><![CDATA[<p>Ni är jordens salt! Biskop Bill från Kimberley i Sydafrika inledde konferensen jag var på för någon vecka sedan och han upprepade citatet från Jesus flera gånger och med den kraftigaste emfas. Ni är jordens salt! Ni ska inte bli jordens salt, ni är det redan! Så vad är salt, fortsatte han. Vad är salt?</p><p>Tystnaden lade sig i lokalen. Någon av afrikanerna sa något, men vi svenskar satt tysta. Lite förlägna, funderandes på rätt svar. Eller på vad biskop Bill skulle tycka var rätt svar. Vad är salt, upprepade han. Så började svaren komma in, men de handlade bara om hur Jesu ord skulle tolkas. Vad vi tror oss vi lärt genom åren, andras svar på vad Jesus menade saltet var en symbol för. Men snälla, fortsatta biskopen med ett varmt leende och tindrande ögon, är det ingen av er som kan svara på min enkla raka fråga; vad är salt? Vad kan vi säga om salt?</p><p>Det är vitt, tänkte jag innan någon annan sa det. Precis sa Bill, salt är vitt. Och hur brukar vi färglägga änglarnas kläder? Vitt. Vilken är glädjens färg? Vitt. Så ledde han in oss på ett vindlande samtal om vad Jesus kunde ha menat med att säga att vi faktiskt är jordens salt. Jag minns inte svaren, alla tolkningar. Jag minns vindlingarna, alla vinklingar. Det var ett underbart öppet samtal. Och vad biskop Bill egentligen tyckte var plötsligt inte det centrala. Hans fokus var att öppna upp, inte stänga igen. Att fråga mer än svara.</p><p>Gud är den okände och okännbare, säger Mästaren i Anthony de Mellos underbara bok Lyssna till fågelns sång. Varje utsaga om Gud, varje svar på era frågor blir automatiskt en förvrängning av sanningen. Men, frågade en lärjunge, varför talar du i så fall om Gud? Mästaren svarade: Varför sjunger fågeln?</p><p>Fågeln sjunger inte för att den har ett svar utan därför att den har en sång, skriver de Mello. Mästarens ord är inte till för att förstås utan för att avlyssnas så som man lyssnar till vinden i träden, älvens brus och fågelns sång. Då kommer de att väcka något i våra hjärtan som är bortom all kunskap. En förståelse bortom svar.</p><p>Jag firade första advent i en fullsatt Domkyrka i Uppsala. Framför mig vilade Beata i sin pappas famn, kanske ett år gammal. Efter ett tag förstod jag att Beata fötts med Downs syndrom. Pappan höll henne mot sin axel så hennes ansikte mötte mitt hela gudstjänsten. Mitt i det liturgiska skeendet, det som liksom pågår av sin egen kraft, log hon mot mig vid varje ny ögonkontakt. Hennes leende var ständigt nytt, som om hon just då upptäckte mig. Beata översköljde mig med leenden, hon gav liv hundrafalt. Som fågeln med sin sång. Som Gud i ett barn.</p><p>Om någon skulle fråga mig varför jag talar om Gud trots att Gud alltid är bortom våra definitioner, skulle jag svara: Varför ler Beata? Hon var en gudstjänst för mig den första advent 2011.</p><p>Nu är vi mitt i advent som betyder ankomst. Vi tänder ljus för stämningens skulle men också för att se bättre i mörkret. Se vad eller vem som närmar sig. Det svåra är att se bortom. Bortom de svar vi hört och de normer vi formats av.</p><p>Hosianna i höjden! Ännu hinner vi sjunga sången så att taket lyfter och verkligen ger rymd. Så att biskop Bill kan fortsätta spänna blicken i oss med sin fråga om vad salt egentligen är. Så att fågeln kan sjunga fritt och Beata fortsätta le. Och bana väg för den som både möter oss inifrån och utifrån.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Där sanningar möts]]></title>
            <link>https://sasjo.github.io/gunnarsjoberg.se/dar-sanningar-mots</link>
            <guid>dar-sanningar-mots</guid>
            <pubDate>Tue, 22 Nov 2011 00:00:00 GMT</pubDate>
            <description><![CDATA[Jag har varit långt borta i ett land där jag lärt mig att strutsar inte sticker huvudet i sanden. Det är bara ont förtal. Strutsen har lika stor hjärna som ögon vilket innebär att den ser väldigt bra men är väldigt korkad. Den har heller inga tänder vilket gör att den kan picka småsten från marken hur länge som helst. Varje sten – även om det är samma som nyss – är liksom en ny möjlighet. Ständiga löften. Så strutsen flyr inte genom att sticka huvudet i sanden. Den ser en liten sten, pickar på den och glömmer omedelbart bort att den gjort det och gör det därför igen med samma iver.]]></description>
            <content:encoded><![CDATA[<p>Jag har varit långt borta i ett land där jag lärt mig att strutsar inte sticker huvudet i sanden. Det är bara ont förtal. Strutsen har lika stor hjärna som ögon vilket innebär att den ser väldigt bra men är väldigt korkad. Den har heller inga tänder vilket gör att den kan picka småsten från marken hur länge som helst. Varje sten – även om det är samma som nyss – är liksom en ny möjlighet. Ständiga löften. Så strutsen flyr inte genom att sticka huvudet i sanden. Den ser en liten sten, pickar på den och glömmer omedelbart bort att den gjort det och gör det därför igen med samma iver. </p><p>Så håller det på. Det är också ett liv.</p><p>Människan har större hjärna än strutsen och mindre ögon. Alltså borde vi se sämre men vara klokare. Vilket vi är. Men däremot sticker vi ofta huvudet i sanden när vi inte förstår eller orkar ta in det som kräver förändring och val. Istället för att göra som strutsen, bara picka på och finna en mening i det. Eller inte en mening. Vad som är klokast vet jag inte.</p><p>Jag har också lärt mig att månen inte är rund. Det är bara för att vi ser så dåligt som vi kallar den rund. Egentligen är den hur gropig och spretig som helst av kratrar och andra märkligheter. Det kanske strutsen redan sett men inte förstått.</p><p>Så, sanningar omkullkastas. Vad är sanning när månen inte är rund och strutsen inte sticker huvudet i sanden? När osäkerheten sköljde över mig som starkast greppade jag tag i en av barndomens minnesgåtor: Vad är likheten mellan solen och en slips? Svar: Båda går ner i väst.</p><p>Solen är märklig här i Sydafrika, den går liksom i andra banor men efter att faktiskt ha ställt frågan till en lärd man är jag numer trygg i att den även här går ner i väst. Men Orion hänger upp och ner.</p><p>Några representanter från Svenska kyrkan har mött kyrkoledare från Sydafrika, Zimbabwe, Swaziland och Mocambique för att tala om tro och liv. Innan mötet var jag ledig några dagar och hann fyllas av känslan av att allt är så annorlunda här, tvärtom mot vad jag vant mig vid. Känslan gav mod att i samtalen också prova tänka tvärtom, ett mod som afrikanerna redan hade innan mötet. Ompröva normer, picka på stenar och vända dem, ifrågasätta sanningar och traditioner. Det självklara.</p><p>Våra samtal flöt ymnigt under tre dagar. Den afrikanska himlen har en rymd som ger mod att tänka och tala utan reservationer. Förbluffande många jag mötte även de dagar jag var ledig talade om tro. Här finns inte den rädsla jag kan ana hemma i Sverige, en rädsla att bli berörd eller alltför personlig. Eller åtminstone en rädsla att tala om tro. I Sydafrika är den ingen privatsak. Den bara är. Som Gud.</p><p>När vi möttes på det katolska gästhemmet utanför Durban var det först så mycket som skilde oss åt, det som är så annorlunda: hur vi behandlar barnen, könsroller, traditioner. Men samtalen nådde snabbt under ytan och då möttes vi i det som handlar om rädslor, fördomar, makt, självbild.</p><p>Jag reser hem med många frågor och en känsla av att det kanske bara finns en enda sanning som dessutom är subjektiv: Att ju djupare vi vågar möta varandra, desto mer känner vi igen oss. Det unika i mig är det gemensamma med dig. </p><p>Och i min mobil läser jag en dikt av Tomas Tranströmer: Två sanningar närmar sig varann. En kommer inifrån, en kommer utifrån och där de möts har man en chans att få se sig själv.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Väntan vid en tröskel]]></title>
            <link>https://sasjo.github.io/gunnarsjoberg.se/vantan-vid-en-troskel</link>
            <guid>vantan-vid-en-troskel</guid>
            <pubDate>Tue, 08 Nov 2011 00:00:00 GMT</pubDate>
            <description><![CDATA[Häromdagen lyssnade jag till en vacker text om hur Visheten ropar till oss: Lycklig den människa som hör på mig, som vakar vid min dörr dag efter dag och väntar vid min tröskel.]]></description>
            <content:encoded><![CDATA[<p>Häromdagen lyssnade jag till en vacker text om hur Visheten ropar till oss: Lycklig den människa som hör på mig, som vakar vid min dörr dag efter dag och väntar vid min tröskel.</p><p>Det är tröstande ord till den som inte kan bestämma sig. Den som vill pröva en tanke en gång till, eller lyssna till sitt hjärta ett varv till… Den osäkre och vacklande. Den ambivalente som är klok nog att se giltighet på fler än ett sätt.</p><p>Att vänta vid en tröskel kräver mod och uthållighet. Mod att lyssna, inåt och utåt. Bestäm dig, ropar världen runt omkring. Välj! Tiden går, vi har bara ett liv bla bla bla. Hellre välja fel än inte välja alls, nöj dig med det som är. Visheten ropar precis tvärtom: Lycklig den människa som väntar vid min tröskel.</p><p>Jag tillhör de som ibland bestämmer sig för snabbt. Till mitt försvar kan jag säga att jag är lika snabb på att ändra mig, om det nu är ett försvar. Kanske det bara betyder att jag sitter på en sån där tröskel, en smal yta mellan två val. Och att jag vacklar än hit och än dit. Önskan att fatta ett beslut – att göra det där valet – driver mig att göra det men så fort jag gjort det sluter sig ju världen. Det finns ju alternativ! Kanske är det vad det handlar om? En önskan att leva i öppenheten, behålla alternativen.</p><p>Å andra sidan tillhör jag också de som inte kan bestämma sig. Eller snarare, de som kan låtsas bestämma sig. Vi som låtsas veta vad vi gör och vill. Vi som svarar ”absolut” på varje fråga om ”allt är under kontroll” och självsäkert säger ”ja” bara för att undvika det betydligt svagare ”vet inte än”. Att vara bra på att låtsas, är det en styrka eller svaghet? Tänker jag, osäker redan inför frågan. </p><p>Jag tror jag hittat Vishetens tröskel nu. Så jag sitter där, inväntar nån slags känsla. Nåt slags beslut. Lyssnar. Kanske blir jag kvar på tröskeln. Visast är den människa som inser att hon ingenting vet, sa Sokrates. Vad det egentligen betyder har jag aldrig förstått, alltså är jag vis.</p><p>Trösklar finns i livet men vi kan förhålla oss på olika sätt. Den som rusar på utan tanke snubblar på tröskeln. Ramlar åt ett håll utan styrsel och koll. Det ligger förstås en charm i det, att låta saker bara ske. Studsa runt mellan tillvarons alla val. Den som inte vågar stanna upp för att känna efter kliver helt enkelt bara över tröskeln med stora, bestämda steg. Steg bestämda att aldrig tveka, aldrig backa. Knän som aldrig skall böjas, hjärtan som icke skall öppnas.</p><p>Jag tycker om tröskeln men hur ska jag kunna skriva en krönika om att vänta vid den? Så fort jag satt punkt har jag ju stängt en dörr. Å andra sidan har jag en deadline att förhålla mig till. Och det har vi ju alla, i en betydligt större mening. </p><p>Tommie Sewon har skrivit en psalm för ambivalenta. En psalm som nynnas av alla som väntar vid tröskeln, alla som orkar hålla ut i en ärlig vilja att veta, att förstå. Att känna den egna livsinriktningen och ta steg att möta den. Inte bara följa andra, utan följa sitt hjärta. Alla som orkar hålla tvärsäkerheten stången och sen kasta sig ut. I Vishetens öppna famn. </p><p>Det finns något djupt plågande i ambivalensen, men jag tror den också rymmer en visdom. Små steg i livet kan vara de största. Och den som väntar vid tröskeln har tid att be med Sewon: En bön om nåd för oss som tvekar, om mod att höra hjärtats tal. Att Gud i oss till sist beveka att våga steg, att göra val. När hjärtat kräver, vila vänta.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Det sjunde sinnet]]></title>
            <link>https://sasjo.github.io/gunnarsjoberg.se/det-sjunde-sinnet</link>
            <guid>det-sjunde-sinnet</guid>
            <pubDate>Tue, 25 Oct 2011 00:00:00 GMT</pubDate>
            <description><![CDATA[En vacker berättelse från en kyrka är denna: Den stora gruppen döva har de senaste åren fått resurser till att samlas för att dela gemenskap och längtan. Många kommer resande från många håll. Tidigare var det bara separata samlingar som gällde, i överensstämmelse med den isolering som så ofta präglar marginaliserade grupper. Men numer gäller gemensamma samlingar även för döva och hörande. För med alla sinnen öppna är vi mottagliga på flera sätt.]]></description>
            <content:encoded><![CDATA[<p>En vacker berättelse från en kyrka är denna: Den stora gruppen döva har de senaste åren fått resurser till att samlas för att dela gemenskap och längtan. Många kommer resande från många håll. Tidigare var det bara separata samlingar som gällde, i överensstämmelse med den isolering som så ofta präglar marginaliserade grupper. Men numer gäller gemensamma samlingar även för döva och hörande. För med alla sinnen öppna är vi mottagliga på flera sätt.</p><p>När gudstjänster börjar firas för hörande och döva tillsammans visar det sig att en kvinna alltid sätter sig på samma plats i kyrkan. När tolken till sist frågar varför, berättar kvinnan att hon hittat en sten i kyrkan, under just den platsen, där hon kan känna orgelns vibrationer. Hon får hjälp att säga det till organisten och sen den dagen spelas musiken med toner som den döva kvinnan kan känna varje gång det är gemensam gudstjänst.</p><p>Vi tror så ofta att gemensamt betyder att vi upplever och uppfattar det som sker på samma sätt. Men definitionerna är våra egna. Tolkningsföreträdet vårt, ingen annans. Därför kan en döv lyssna till Bach och uppfatta musiken på ett lika sant sätt som en hörande. </p><p>Kanske är berättelsen vacker, men inte nödvändigtvis allmängiltig. Normerna styr även våra sinnen – vi lär oss med åren vad vi ”borde” höra eller känna. Även vanan lurar oss – vi tror oss förstå och se och känna på ren rutin. En gång Bach alltid Bach. Sakta sluter sig våra sinnen och blir som markörer som markerar kända stråk i livet. Och många av oss går hellre i cirkel än utsätter sig för risken att gå vilse…</p><p>I en ålder av den som är min vill jag ändå gå vilse. Jag skulle också vilja hitta en sten i den kyrka jag gärna besöker, en sten som öppnar andra sinnen. Och sitta där med en vän som kan utmana mig, hjälpa mig att lita till min egen tolkning och känsla. Den ton som jag hör, inte den som jag vet att jag borde höra eller den ton jag tror är den rätta.</p><p>Att kommunicera är att dela. De som delar ger av sig själva till varandra, adderar styrka och helar sår. Ofta ordlöst, det är ju det märkliga. Att ”kunna prata” med varandra är ju så enormt mycket mer är bokstäver. Det är väl snarare som Paulus skriver, att bokstaven dödar medan anden ger liv. Andningen. Att verkligen kunna kommunicera är att förstå varandra mellan raderna, bortom orden.</p><p>Det stora testet på god kommunikation är om vi kan vara tysta tillsammans. Vila, eller rentav drunkna, i varandras ögon och känna hur andningen lugnas. Hur axlarna sjunker och stillheten närmar sig. Kravlös närvaro i en vänskap och närhet som bär bortom allt. Kärlek är nog rätt definition på den känslan.</p><p>Ett sjunde sinne är kanske vad det handlar om. I Bibeln talas det om att en tretvinnad tråd inte brister så lätt. En tråd vävd mellan två människor och Livets källa. Det sjunde sinnet kanske är den osynliga tråd som skapar den där ordlösa samhörigheten, känslan av förståelse, tillit, kärlek. Den som bara älskande kan känna. Eller de som vill älska, eller åtminstone vara djupa vänner. </p><p>Bach skrev så intensivt som om han ivrigt ville svara på den fråga hela denna krönika handlar om. Samtidigt tycks han sorglöst medveten om att svaret finns bortom det som syns, hörs, känns. Allt man behöver göra är att trycka på tangenterna vid rätt tid så spelar instrumentet sig själv, lär han ha sagt. Som att allt man behöver göra är att hitta rätt sten att sitta på. Med alla sinnen öppna.</p><p>/Gunnar Sjöberg, <a href="http://www.gunnarsjoberg.se" target="_blank" rel="noopener noreferrer">www.gunnarsjoberg.se</a></p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Tummen upp]]></title>
            <link>https://sasjo.github.io/gunnarsjoberg.se/tummen-upp</link>
            <guid>tummen-upp</guid>
            <pubDate>Tue, 11 Oct 2011 00:00:00 GMT</pubDate>
            <description><![CDATA[Det var en dag som började som en av mina dagar aldrig dittills gjort. En skåning – ja, jag tror det har betydelse och till och med var avsiktligt – ringde min mobil och började prata forcerat. Det var en massa oljud och röster i bakgrunden så jag hörde knappt vad han sade. Dialekten i sig var ett tillräckligt stort hinder för en man född i Korpilombolo.]]></description>
            <content:encoded><![CDATA[<p>Det var en dag som började som en av mina dagar aldrig dittills gjort. En skåning – ja, jag tror det har betydelse och till och med var avsiktligt – ringde min mobil och började prata forcerat. Det var en massa oljud och röster i bakgrunden så jag hörde knappt vad han sade. Dialekten i sig var ett tillräckligt stort hinder för en man född i Korpilombolo.</p><p>Jag bad honom prata högre och då kunde jag urskilja vissa ord: Hitta punkt se, abonnemang, 24 månader, automatisk förlängning, 995 kronor i månaden… Jag förstod fortfarande ingenting men var vaken nog att säga att jag aldrig skaffat något sådant abonnemang. Det har du visst Gunnar, sa mannen och lät lika falsk som min nysträngade gitarr. Du fick ett brev i februari Gunnar, sen ett till i juni med en påminnelse om att du måste säga upp ditt abonnemang idag för att det inte ska förlängas 24 månader automatiskt. Du ljuger, sa jag.</p><p>Jag gör ett undantag för dig, sa mannen som vore han en slimmad gatuförsäljare. I´ll make a special price for you… Gunnar, om du säger upp avtalet idag så godkänner jag det och då slipper du den automatiska förlängningen och behöver bara betala uppsägningstiden på 12 månader. Brinn, hade jag lust att säga men jag säger inte sånt. Istället bad jag honom lugnt att skicka mig det avtal han påstod jag godkänt. Sen la jag på. Och googlade på skurkbolaget Hittaföretagen punkt se. Och det har ingenting att göra med företaget hitta punkt se, som jag hörde honom säga.</p><p>Så var början på min dag. Premiär för telefonbedrägeri. En klassiker, på nätet såg jag att flera personer just den dagen råkat ut för samma sak: Brusig linje, bråttom, sludder, säga upp idag annars förlängning… det enda mannen ville ha av mig var ett ”ja” som han skulle kunna spela in som bevis. Och hur lätt är det inte att en sådan gång säga ja bara för att bli av med karln? Och till och med tycka det var värt 995 spänn i månaden…</p><p>Av självterapeutiska skäl gick jag runt och berättade det här för folk jag mötte hela dagen. Jag var arg, uppretad och förvånad. Och stolt över att jag avfärdade honom klokt. Men ödmjuk inför alla som faller, för han var skicklig. Men ömklig. En så sorglig försörjning. Brinn i hans ficka. Så hade farfar sagt till pengarna.</p><p>Men det var också en dag som slutade som en av mina dagar aldrig dittills gjort. På kvällen, när jag passerade Vasaparken på väg från jobbet, hörde jag sång från viadukten. Det var en sådan sång man inte direkt betalar för att lyssna till. Hög, falsk, märklig. Fortfarande störd av lurendrejaren var jag nära att välja en annan väg, precis som andra gjorde, bara för att slippa möta vad det nu var jag skulle möta. Men jag gick mot viadukten och sången hördes allt tydligare.</p><p>Mot mig, från uppförsbacken, kom en gigantisk man och vid hans sida en enormt kortväxt och genomsvettig man. Den store sjöng och vaggade sig fram, den lille bara log. Människor tittade bort men jag ville möta deras blick från andra sidan gatan. Så fick jag stans bredaste leende tillbaka från den korte, svettige. Han vinkade glatt och ivrigt till mig, sökte min blick djupare. När han fann den gjorde han tummen upp med båda sina händer.</p><p>Den glada duon lyfte mitt hjärta och renade mina sinnen. Jag har inte sett dem sen dess men jag tror den store sjunger varje dag överallt och för alla. Och att den lille vid hans sida gör tummen upp. För alla som behöver det just då.</p><p>/Gunnar Sjöberg, <a href="http://www.gunnarsjoberg.se" target="_blank" rel="noopener noreferrer">www.gunnarsjoberg.se</a></p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Titta vad det blev]]></title>
            <link>https://sasjo.github.io/gunnarsjoberg.se/titta-vad-det-blev</link>
            <guid>titta-vad-det-blev</guid>
            <pubDate>Tue, 27 Sep 2011 00:00:00 GMT</pubDate>
            <description><![CDATA[Häromveckan döpte jag ett litet barn, vi stod mitt i vardagsrummet hemma hos familjen och allting var viktigt och vackert. Än en gång läste jag, som vid varje dop, berättelsen om när Jesus besökte en by och hur lärjungarna försökte hindra barnen att komma till honom när de nyfiket sprang fram. De vuxna ställde sig helt enkelt i vägen och då blev Jesus upprörd och sa: Låt barnen komma till mig och hindra dem inte. Den som inte tar emot Guds rike som ett barn kommer aldrig dit in.]]></description>
            <content:encoded><![CDATA[<p>Häromveckan döpte jag ett litet barn, vi stod mitt i vardagsrummet hemma hos familjen och allting var viktigt och vackert. Än en gång läste jag, som vid varje dop, berättelsen om när Jesus besökte en by och hur lärjungarna försökte hindra barnen att komma till honom när de nyfiket sprang fram. De vuxna ställde sig helt enkelt i vägen och då blev Jesus upprörd och sa: Låt barnen komma till mig och hindra dem inte. Den som inte tar emot Guds rike som ett barn kommer aldrig dit in.</p><p>Det är en berättelse som är lätt att underskatta. Det låter vackert och fint; Jesus älskar alla barnen, alla barnen på vår jord. Röd och gul och vit och svart gör detsamma har han sagt, Jesus älskar alla barnen på vår jord. En gammal söndagsskolesång som också är lätt att underskatta och bara bädda in i gullegullan koko.</p><p>Så vad menar han, när han säger att vi måste bli som barn? Tillitsfulla, beroende, burna – ja absolut. Att möta världen utan att blinka, med öppna ögon och sinnen – absolut. Men kanske också att leva livet nyfiket och prestigelöst. Med sänkt gard.</p><p>Barn var inte illa omtyckta på Jesu tid, så det var inte så märkligt att Jesus tyckte om dem. Det var ju inte heller märkligt att de vuxna ville vara ifred när han undervisade, för barn hade även på den tiden en tendens att stjäla uppmärksamhet. Men barn under 12 år ansågs religiöst omogna och det var dem han lyfte fram. Ni måste bli som barn, alltså: Ni måste bli religiöst omogna. Kan det vara så han menade? Vad är då mognad?</p><p>Samhället på den tiden var väldigt segregerat i de som tyckte sig tro rätt och de som trodde sig tro fel. De som ansågs mogna och de som ansågs omogna. Jesus kritiserade konsekvent de som trodde sig äga sanningen, han skrapade på deras yta för att öppna upp för djupet. Eller tomheten. Några lät sig beröras, de flesta skrämdes. Och kanske är det likadant idag.</p><p>Som vuxna bygger vi system och koder som signalerar mognad. Begränsningar som gör att vi begriper och tror oss kunna förutse även det gåtfulla. Det gäller på arbetsplatser, i vänrelationer, på fritiden – i alla sammanhang vi lever. Vi behöver koderna för att få stadga men risken är att formen skymmer innehållet. Gör oss trygga och vana. Men stillastående.</p><p>Barn är av naturen livliga. De bryter koder utan att vara medvetna om det och vi skrattar och tänker kanske att de lär sig med tiden. Det är lite sorgligt om det är så, för tänk om barnen är de enda mogna i ordets djupaste mening. Om Oscar Ludwig Sebastian var den mest religiöst mogna av oss alla på dopet häromveckan?</p><p>Barnens lekar och oskyldiga öppenhet är som ett undantag, och det är nog ett skäl till att vuxna kan glädjas åt deras lek. Kanske väcker det också en längtan, eller en klang, i den vuxnes inre efter samma mod eller lust eller spontanitet eller vad det nu är ett uttryck för. Tänk om sanningen gömmer sig i undantaget?</p><p>Isåfall är det bra att försöka bli som ett barn. Och att öppna sig för kulturen och konsten, dansen och leken. Improvisationen men också de strukturer som kan bära en kreativitet som sträcker sig längre än det begripliga. Titta vad det blev, kan ett barn ropa häpet inför resultatet av ett planlöst legobygge. Med både glädje, stolthet och förvåning i rösten. </p><p>Titta vad det blev! Vad skulle hända om vi oftare vågade närma oss livet i sådan tillit? Istället för den tärande frågan vad det ska bli.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Konsten att fråga och svara]]></title>
            <link>https://sasjo.github.io/gunnarsjoberg.se/konsten-att-fraga-och-svara</link>
            <guid>konsten-att-fraga-och-svara</guid>
            <pubDate>Mon, 12 Sep 2011 00:00:00 GMT</pubDate>
            <description><![CDATA[Alla som har jobbat med barn – eller umgåtts med eller rentav uppfostrat barn – känner till risken med överinformation. Att en enkel och rak fråga, bara genom den glädje själva frågeställandet ger en vuxen och erfaren, blir förevändning för en lång föreläsning om hur världen fungerar eller inte. Medan frågeställaren, alltså det lilla barnet. tappar intresset redan efter 15 sekunder. Barnen, åtminstone de som ännu inte fyllt fem och lärt sig ordet varför, frågar exakt och nöjer sig med ett exakt svar. De vill inte ha all komplexitet beskriven. Typ Man kommer till Gud. Punkt. Tack. Nöjd.]]></description>
            <content:encoded><![CDATA[<p>Alla som har jobbat med barn – eller umgåtts med eller rentav uppfostrat barn – känner till risken med överinformation. Att en enkel och rak fråga, bara genom den glädje själva frågeställandet ger en vuxen och erfaren, blir förevändning för en lång föreläsning om hur världen fungerar eller inte. Medan frågeställaren, alltså det lilla barnet. tappar intresset redan efter 15 sekunder. Barnen, åtminstone de som ännu inte fyllt fem och lärt sig ordet varför, frågar exakt och nöjer sig med ett exakt svar. De vill inte ha all komplexitet beskriven. Typ: vad händer när man dör? Svar: Man kommer till Gud. Punkt. Tack. Nöjd.</p><p>Häromveckan fick Hugo följande fråga: Hur gammal är du? Hans svar kom blixtsnabbt från legoborgen: Jag är inte gammal.</p><p>Det handlar om konsten att ställa frågan, konsten att lyssna och konsten att svara. Hugo gjorde sig egen tolkning av frågan men onekligen var den tolkningen rätt. Han är ju inte gammal alls. Och han gav ett svar som var just exakt. Punkt.</p><p>Frågor och svar, så lär vi oss tolka och förstå världen och våra liv. Att aldrig våga fråga är att förvägra sig möjligheten att växa. Och att aldrig bry sig om att svara är att förhindra att andra växer. En gång jobbade jag med en person som hade ett standardsvar på varje knepig frågeställning: Jag hör vad du säger. Ett svar som inte inbjöd till någonting alls. Ingen dialog, ingen växt, ingen reflektion. Ur en sådan stumhet flödar ingen energi.</p><p>Jag vet preciiis hur du har det! Det är ett svar som fungerar lika dödande. Du blottar en svaghet eller en smärta i ditt liv och plötsligt ropar någon rakt in i ditt inre rum: Jag vet preciiis hur du har det! Och med älgkliv stampar personen in i det som bara är ditt liv, din smärta eller svaghet, och påstår sig veta exakt hur du känner. Det är en skenbar empati och i värsta fall är det början på en ockupation av ditt inre. Det som bara var ditt. Efter ett sådant svar dröjer det innan man vågar bjuda in. Aldrig öppnar jag upp innan jag rett mig ett eget bo alldeles längts in i mitt eget innersta hemliga rum.</p><p>Allt väl? Absolut! En sån korridordialog är ganska vanlig i min värld. Vi slänger den enorma frågeställningen över axeln till någon på språng och får ett definitivt och självklart svar tillbaka. Jag hör mig själv svara ”absolut” flera gånger varje dag och till och med säga att ”det är bra” när någon frågar och det inte alls är det. Det är som verbala ticks som inte bottnar i vårt inre. För vem kan säga att allt, verkligen allt, är väl och dessutom absolut väl? Allt är ett alltför stort ord. Och absolut ett alltför definitivt. </p><p>Så vad är lärdomen? Att ligga lågt, inte säga nåt så har man ingenting sagt? Eller att konstatera att jag hör vad andra säger men för egen del inte har någon kommentar? Oh, så tråkig en sådan värld skulle vara. Så stum. Eller pladdra på, ropa hejjåhå inför varje motgång och skrika ett glatt absolut som svar på varje rullande eko som undrar om det är okej? Hur tom vore inte en sådan värld.</p><p>Nä, kanske är det så enkelt som att försöka grunda både frågan och svaret i mig själv. Att fråga det jag vill veta och svara på det som frågan faktiskt handlar om. Det är just det som Hugo är så bra på, liksom andra barn i hans ålder. Att lyssna till omvärlden ofiltrerat. </p><p>Så frågan förtydligades: Hur många år är du? Tre, svarade Hugo. Och fortsatte bygga sitt lego. Det just då enda viktiga.<br>
<!-- -->/Gunnar Sjöberg, <a href="http://www.gunnarsjoberg.se" target="_blank" rel="noopener noreferrer">www.gunnarsjoberg.se</a></p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Nedertagen från himmelen]]></title>
            <link>https://sasjo.github.io/gunnarsjoberg.se/nedertagen-fran-himmelen</link>
            <guid>nedertagen-fran-himmelen</guid>
            <pubDate>Tue, 30 Aug 2011 00:00:00 GMT</pubDate>
            <description><![CDATA[Det hände sig vid den sommartiden att jag var på ett Systembolag i Uppsala. In i butiken kom en man som av ganska självklara orsaker drog till sig min och mångas uppmärksamhet. Han var barkroppad, vältränad och brunbränd, dold enbart i ett par korta snickarbyxor med snickarbälte till. Det hängde en massa hammare och grejjer runt hans midja. Tatueringarna var väl synliga och korrekt utförda, solbrillorna så mörka som svart kan vara. Han var helt enkelt inte svår att lägga märke till. Och han visste om det.]]></description>
            <content:encoded><![CDATA[<p>Det hände sig vid den sommartiden att jag var på ett Systembolag i Uppsala. In i butiken kom en man som av ganska självklara orsaker drog till sig min och mångas uppmärksamhet. Han var barkroppad, vältränad och brunbränd, dold enbart i ett par korta snickarbyxor med snickarbälte till. Det hängde en massa hammare och grejjer runt hans midja. Tatueringarna var väl synliga och korrekt utförda, solbrillorna så mörka som svart kan vara. Han var helt enkelt inte svår att lägga märke till. Och han visste om det.</p><p>Till saken hör att jag har svårt för män som klär sig alltför bart i butiker. Säkert en anledning till terapi, men ändå. Jag har mött alltför många tyska turister som på ett självklart sätt klivit in i restauranger i badbyxor, alltför många svenska män som tycker det är självklart flyga i 60-talsshorts och klämma sig så nära som möjligt sin medpassagerare. Och alltför många män som tycker deras överkroppar bör betraktas, gärna i närheten av en charkdisk på någon turistort. Den gång jag mötte en man i kalsonger på Coop vill jag inte ens kommentera. Antingen handlar det om brist på nånting eller överskott av nånting. Sunkigt är det hursomhelst.</p><p>Nåväl. Mannen på Systembolaget uppträdde som vore han nederstigen från himmelen. Med lätt vaggande och muskulös gång gick han långsamt runt i butiken. Såsom i himmelen. Han tog tid på sig i kassan och den väldigt kortväxta men påklädda kvinnan i kön bakom hade svårt att förhålla sig. Men i kassan mötte han sin motståndare. Eller överkvinna.</p><p>När den nederstigna mannen skulle betala tittade kassörskan på honom, satt tyst en stund och bad sedan om legitimation. Som han kom av sig i sitt manér! Mannens nakna överkropp kunde inte dölja det faktum att han garanterat var över 30, definitivt över 20<!-- -->.<!-- --> Legitimation tack, och hans kropp sjönk ihop en aning. Så han visade sitt leg med ett fortfarande självsäkert leende, för han visste ju rimligen hur gammal han var. Trots allt.</p><p>Kassörskan tittade långsamt på legget och mannens ansikte, två gånger upp och ner, sen sa hon: Och ögonen tack. Så mannen fick ta av sig sina svarta solglasögon, hans självsäkra leende krackelerade och med fumlande rörelser samlade han ihop sina flaskor. Och sig själv.</p><p>Han kom som nederstigen från himmelen. Han lämnade butiken som en av oss. Nedertagen.</p><p>Kanske gick det inte till på precis det sättet men det är så jag vill minnas det. Och somna i hoppet om att han lärde sig något av det. Lugnare andning, färre solglasögon. Öppnare attityd.</p><p>Och jag hedrar kassörskan. Hon såg igenom allt, både solbrillorna, tatueringarna och solbrännan. Kom igen, var ju hennes budskap. Inse att du är en av oss. Visa respekt. Klä på dig, inte för att nakenhet är ett problem men för att inget bett dig visa upp dig. Det här är en butik, ingen gympasal.</p><p>Jag låter urgammal. Fine, då får det vara så. Kanske kassörskan lärde mannen att kliva ner några steg på stegen. Den människa som har modet att försöka vara mera människa strävar inte mer uppåt utan mer neråt. Närmare livet, inte bort från det. Djupare, inte högre.</p><p>Jag tror på Gud, nederstigen från himmelen för att vara mitt ibland oss. Jag tror också på människan, nedertagen från himmelen och illusionen om att själv vara Gud. Och ögonen tack - i kassörskans ord gömmer sig både en befrielse och ett löfte. Möt min blick. Och bli till.</p><p>/Gunnar Sjöberg, <a href="http://www.gunnarsjoberg.se" target="_blank" rel="noopener noreferrer">www.gunnarsjoberg.se</a></p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Något större]]></title>
            <link>https://sasjo.github.io/gunnarsjoberg.se/nagot-storre</link>
            <guid>nagot-storre</guid>
            <pubDate>Tue, 16 Aug 2011 00:00:00 GMT</pubDate>
            <description><![CDATA[Jag fick ett underbart brev strax innan jag gick på semester. Handskrivet dessutom, av två äldre läsare av mina krönikor. Jag hoppas de ursäktar att jag återger berättelsen för den var vacker och kom i ett läge när den behövdes.]]></description>
            <content:encoded><![CDATA[<p>Jag fick ett underbart brev strax innan jag gick på semester. Handskrivet dessutom, av två äldre läsare av mina krönikor. Jag hoppas de ursäktar att jag återger berättelsen för den var vacker och kom i ett läge när den behövdes.</p><p>Min pappa Folke, som dog för mer än 30 år sedan då han var kyrkoherde i Nederluleå församling, stod i kö i den affär som brevskrivarna då drev. Framför honom stod en kund som hade en massa frågor som affärsinnehavaren med stort tålamod besvarade. När det så blev pappas tur så bad innehavaren om ursäkt för att han fått stå och vänta så länge. Det gör ingenting alls, svarade min pappa. Och vet du, egentligen borde vi byta jobb du och jag. För när jag nu stått och lyssnat på hur du besvarat alla frågor kunden ställt så har jag insett att han tror på allt du säger. Men mina kunder, ja, jag är inte lika säker på att de tror lika mycket på det jag säger i predikstolen…</p><p>Pappa var naturligtvis medveten om predikstolens begränsning. Å andra sidan, med glimten i ögat och en närvaro mitt i steget, lyckades han uppenbarligen beröra människor. Det enkla skämtet i affären har överlevt 30 år i köpmannens hjärta.</p><p>Tro handlar om hjärta, inte teknik. Frågor, inte svar. Förundran. Mod att möta tillvarons gåtfullhet i bevarad öppenhet.</p><p>Religion fyller en stor funktion men är ändå en konstruktion, en paketering av dogmer och riter. Den ger former som hjälper oss att uttrycka och dela, känna gemenskap. Stadga åt steget. Men det är vad religionen vill ge rum för som är det viktiga. Det och den som gömmer sig bortom det yttre.</p><p>Efter det fruktansvärda massmordet i Norge har muslimer, judar och kristna mötts i gemensam sorg och bön. Det har varit vackra scener där just konstruktionen som gräns upphävts. Vi har olika sätt att uttrycka oss, olika traditioner vi känner oss hemma i, men när vi möts på djupet så anar vi det gemensamma. Gud är alltid större. Allahu Akbar.</p><p>Mördaren Anders Breivik kallades tidigt för kristen fundamentalist. Ett bra uttryck i sammanhanget eftersom det är lika innehållslöst som begreppet muslimsk fundamentalist. En etikett utan koppling till det egentliga innehållet, en förenkling för att möjligen göra världen begripligare. En troende muslim bär på ett hjärta lika varmt som en troende kristen för tro handlar om hjärta. Och vi, detta vackra vi. Frågor och förundran. Öppna händer, inte knutna. Icke fundamentalism.</p><p>Man kan undra var Breivik gömde sitt hjärta och framförallt vem som kan hjälpa det att börja blöda. Öppna det.</p><p>Ur all den smärta som växt ur morden kanske en styrka kan stiga fram: Det faktum att vi delar. Vi delar sårbarheten och rädslan men också längtan och strävan. Alldeles oavsett kulturell bakgrund och religion. Ur delandet växer något gott. När vi återfinner djupet i vårt inre återfinner vi också det gemensamma.</p><p>När pappa sa till affärsinnehavaren att egentligen borde vi byta jobb, slog han an en ton. ”Egentligen” visade på hans distans till sitt yrke men också närheten till sin uppgift. Jag tror han älskade sitt jobb, inte för lönen eller den egna talarstolen utan för närheten och gåtfullheten. Att leva nära livets puls gör det intensivt även om det blir kort. </p><p>Man behöver inte vara präst för att leva så. Man behöver bara våga vara människa med allt vad det innebär. Kan vi inte träna på det i höst? Jag tror världen blir bättre då.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Det enkla och svåra egentligen]]></title>
            <link>https://sasjo.github.io/gunnarsjoberg.se/det-enkla-och-svara-egentligen</link>
            <guid>det-enkla-och-svara-egentligen</guid>
            <pubDate>Sun, 10 Jul 2011 00:00:00 GMT</pubDate>
            <description><![CDATA[Detta enkla ord egentligen. Ett av de mest dramatiska vi kan ta till, beroende på sammanhanget. Vad vill du med ditt liv? Egentligen? Vid en sådan fråga drar vi in skruven med skruvdragare så hårt att svaret låter sig dröja. För vad vill jag egentligen? Med mitt liv? Mitt arbete? Mina relationer?]]></description>
            <content:encoded><![CDATA[<p>Detta enkla ord egentligen. Ett av de mest dramatiska vi kan ta till, beroende på sammanhanget. Vad vill du med ditt liv? Egentligen? Vid en sådan fråga drar vi in skruven med skruvdragare så hårt att svaret låter sig dröja. För vad vill jag egentligen? Med mitt liv? Mitt arbete? Mina relationer?</p><p>Jag vet att jag har skrivit om detta förr, men eftersom det här är en semesterkrönika så kanske det är ok. På tröskeln till semestern blir allting liksom lite mindre noga. Eller kanske är det så att det som verkligen betyder något blir viktigare så det är värt att upprepa sig. En ledig månad ger ett befriande och skrämmande utrymme för ”egentligen”. Det ställer allt det självklara på kant. Påminner mig att det bara är jag som kan förändra mitt liv.</p><p>Sedan flera år deltar jag i en utbildning för SSABs internationella säljare. Jag pratar mjukvara för stålmän, på engelska dessutom. Och lär mig massor. Jag minns ryssen som inte alls förstod vad jag menade med att ”no man is an island”. Och jag minns turken som blev generad över att jag som man stod och pratade om sårbarhet, asiaterna som slog ner blicken när jag bad dem berätta om ett bra och dåligt val i deras liv. Och amerikanen som var så tacksam över att jag förändrat hans bild av Sverige; han trodde vi var ett land fyllt av människor helt ointresserade av existentiella frågor. Jag minns mycket, men jag minns framförallt hur jag fick uppdraget att medverka i utbildningen.</p><p>En välklädd man kom in på mitt kontor. Han var en av dem som skulle hålla i utbildningen och hade fått mitt namn av en person som kunde påverka upphandlingen. Vi tog i hand, satte oss mitt emot varandra och inledde presentationen. Väldigt tidigt berättade jag om mitt jobb med det enkla tillägget; men egentligen är jag präst. Han svarade; och egentligen är jag ateist.</p><p>Vi är vänner sedan dess, tack vare det ”egentligen” som slipade ner trösklarna. Ordet lättar upp och fördjupar på en och samma gång. Egentligen är jag präst – det för tanken bortom det som syns och verkar självklart. Så vem är du egentligen? Jag ser vad jag ser och hör vad du säger, men vem är du. Vad känner du? Och egentligen är jag ateist, vad det betyder vet jag ännu inte.</p><p>Det enklaste är förstås att strunta i frågan. Att låta allting rulla på i trygg förvissning om att man vänjer sig vid allt. Det sorgliga är att så mycket då går förlorat. Och det jobbiga är att vi aldrig får veta om frågan är värd att ställa.</p><p>När briljerar du Gunnar, frågade min amerikanska coach. Jag skruvade på mig i stolen och sa att frågan var bra men märklig. Ovan. Visst, sa hon, för svenskar är den ovan. Men jag fann ett svar och nånstans hjälper mig det svaret att hitta rätt i de landskap som frågan ”vad vill du egentligen” öppnar upp. Att veta vad jag vill är en sak, att göra det/leva upp till det/förverkliga det är något annat. </p><p>Så detta blev min semesterkrönika. Vad är budskapet egentligen? Som vanligt har jag ingen aning. För en sak är ju vad jag skriver, en annan hur det tolkas. Det har jag också skrivit om förr; att leva som man lär och skriva som man tänker… tja, hur ska jag ha koll på det egentligen? Tolkningen ligger ju hos någon annan. Så även det får vi lägga undan; andras tolkning av våra liv och val. </p><p>Nu tar vi semester från allt. Och upptäcker vad det handlar om. Egentligen. Jag tror det är kärlek. Fin sommar! /Gunnar Sjöberg,</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Kloka tillsammans]]></title>
            <link>https://sasjo.github.io/gunnarsjoberg.se/kloka-tillsammans</link>
            <guid>kloka-tillsammans</guid>
            <pubDate>Tue, 07 Jun 2011 00:00:00 GMT</pubDate>
            <description><![CDATA[Jag vandrar hemåt genom en sommarhet afton i staden. Möter glada vuxna som ska springa Blodomloppet och fnittriga ungdomar som ska ta studenten. Själv är jag mest varm i min gråa sweatshirt. Tankar rumlar runt och mina sinnen tar emot en nationaldag i Frankrike för många år sedan. Vi pratar 14 juli typ 1994\. I alla fall före Eurons tid, på den tid Frankrike hade franc och Tyskland D-mark och en utlandsresa via bil var ett enda stort växlingsäventyr.]]></description>
            <content:encoded><![CDATA[<p>Jag vandrar hemåt genom en sommarhet afton i staden. Möter glada vuxna som ska springa Blodomloppet och fnittriga ungdomar som ska ta studenten. Själv är jag mest varm i min gråa sweatshirt. Tankar rumlar runt och mina sinnen tar emot en nationaldag i Frankrike för många år sedan. Vi pratar 14 juli typ 1994<!-- -->.<!-- --> I alla fall före Eurons tid, på den tid Frankrike hade franc och Tyskland D-mark och en utlandsresa via bil var ett enda stort växlingsäventyr.</p><p>Frankrike var den dagen ett stängt och stilla land. Vi var på väg hem via Luxembourg och skulle tanka bilen full med billig fransk bensin. Och betala med bensinkortet för att undvika kontanter och återigen ett växlingsäventyr. Jag tankar på pump nummer fem. Cinq på franska. Jag blir nervös av franska, det hör till saken. Så på väg till kassan mumlar jag hela tiden för mig själv säänk, säänk, säänk. När det är min tur att betala får jag hjärnsläpp och säger deux. Två på franska. Dö, dö, dö. Jag betalar. Och dör.</p><p>När jag går därifrån hör jag mannen som stått bakom mig i kön säga numero deux. Jag fryser till i steget men fortsätter ändå tills jag nästan ramlar av insikten. Cinq blev deux! Jag vänder om, rusar till bensinmannen och försöker jag på min icke-franska förklara att jag sagt fel pumpnummer. Fransosen förstår men låtsas inte om det. Jag vet att han förstod! Men plötsligt får jag får pengarna tillbaka men återbetalda i mynt, inte sedlar. Mynt som fransmannen på nationaldagen naturligtvis visste var omöjliga att växla in. I backspegeln anar jag hans leeende…</p><p>Dagen slutade med att jag innan gränsstationen till Luxembourg blev tvungen att göra av med alla franska mynt. Eftersom det var deras nationaldag var jag hänvisad till en bensinmack och plötsligt hade jag köpt en jättedyr mögelskadad ost. Bensinmannens hämnd var total, mitt misslyckande likaså. </p><p>Varför säger man saker? Och varför på franska?</p><p>De frågorna får jag aldrig svar på. Men en annan handlar om detta med att vi hör vad vi vill höra. Jag skriver och jag pratar en massa men har ju ingen koll på hur det tas emot. Thats life. Jag hörde talas om en person som sa ”jag hör vad du säger” inför varje kritisk kommentar och det uppfattades som en gigantisk avsnäsning. Mer sant är att säga ”jag hör vad jag vill höra”. Den som talar och skriver kan aldrig ha koll på hur den som hör och läser uppfattar det.</p><p>Men – det kan bli bra ändå! Jag kan säga en dum sak och det kan få en annan människa att tänka något klokt. Thats också life. Kanske är det rentav så att ju mer dunkla saker vi säger, desto fler smarta tankar genereras? Det smarta jag skriver eller säger kan antingen ha sitt ursprung i nåt smart nån annan skrivit eller sagt eller i nåt smart som jag själv kommit på genom att höra eller läsa nåt smart nån annan skrivit eller sagt…</p><p>Jag vet, jag kollrar bort mig själv i resonemanget. Men faktum kvarstår; den franske bensinmannens hämnd på mig har härmed resulterat i en krönika i Norrbottens Kuriren typ nitton år senare. Det var knappast hans avsikt men hans taffliga hämnd fick mig att skriva detta. Om det är smart eller inte vet jag inte.</p><p>Sens moral? Prata på! Tänkt högt och fritt! Genomför enkla hämndhandlingar! Det korkat sagda eller utförda kan förvandlas till smarta tankar eller handlingar. Genom vår ofullkomlighet gör vi varandra kloka. Visheten gömmer sig i det kollektiva tänkandet.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Medan livet pågår]]></title>
            <link>https://sasjo.github.io/gunnarsjoberg.se/medan-livet-pagar</link>
            <guid>medan-livet-pagar</guid>
            <pubDate>Tue, 24 May 2011 00:00:00 GMT</pubDate>
            <description><![CDATA[Har du tid, bara två ord? Jag fick frågan häromdagen av en medarbetare, en variant på den vanligare ”har du tid en sekund?”. Du får tre, svarade jag i nåt slags försök att skämta. Två ord låter som att det handlar om en svordom, med tre kan du i alla fall säga ”det är okej”. Att ge utrymme för ett verb öppnar för oceaner av möjliga förväntningar.]]></description>
            <content:encoded><![CDATA[<p>Har du tid, bara två ord? Jag fick frågan häromdagen av en medarbetare, en variant på den vanligare ”har du tid en sekund?”. Du får tre, svarade jag i nåt slags försök att skämta. Två ord låter som att det handlar om en svordom, med tre kan du i alla fall säga ”det är okej”. Att ge utrymme för ett verb öppnar för oceaner av möjliga förväntningar.</p><p>Jag har tagit blocket med mig för att skriva min krönika i en av Uppsalas vackraste parker. Mellan hägg och syren och bland en massa barn i gula västar. Det räcker med två för att barn ska vimla. Och som det vimlar! Våren är vacker och barnen använder många ord och räknar inga sekunder. Är jag effektiv nu, far som en skamfylld fråga genom mitt huvud. Nyttjar jag tiden eller låter jag den bara rinna undan? Men det stannar vid en meningslös fråga, jag inser att svaret inte spelar någon roll. Egentligen. Barnen distraherar mig åt rätt håll. Min fråga är felställd.</p><p>Den här tiden på året brukar jag utlysa amnesti på jobbet. Från och med nu är det okej att, om både smått och stort, säga att vi tar det till hösten. Det är okej att skjuta saker framför sig, lägga dem på hög ett tag. Jag inser att det är en lyx som inte är alla förunnad att kunna göra och att det finns skäl att vara tacksam för alla som inte gör det. Omsorgen skulle inte fungera om amnestin gällde alla och allt. Men mycket mår bra av ställtid och när vi lyckas skapa tomrum framträder ibland det viktigaste utan att vi haft det som avsikt. Som om det väntat på att få komma oss till mötes.</p><p>Jag sitter kvar en stund i parken och gör mig otillgänglig för det som påstås vara viktigt och öppen för det väsentliga. Fast vad är viktigt och väsentligt, vem äger den definitionen? Barnen kanske, tänker jag. Barnen. Och ser hur de samlas kring den nyinstallerade ute-duschen som de nu lyckats få igång. Vattnet sprutar, de gula västarna blir till törstande gullvivor medan de vuxna rusar till och ropar stäng, stäng! Men när de vänder ryggen till är barnen framme igen. Och öppnar.</p><p>Barn och blommor kan få mig att lämna tiden, lyfta från det som begränsar. Att bara vara, som det så enkelt heter. Ett banalt uttryck som gömmer en så stor hemlighet. Vara i det som sker, carpe diem, bla bla bla. Visst, det är lätt att håna och jag har säkert gjort det själv. Men det stora är att det handlar om att leva utan kalkylator, utan beräkning eller krav. Att möta det som kommer emot mig. Ta emot, lämna, öppna. Inte stänga. Vi vandrar genom livet.</p><p>Jag anar ett vemod i mina ord och kanske finns det där. Att stänga är ju också ett sätt att leva, att rama in tillvaron, spika fast fötterna i den mylla som finns och sedan stå kvar. Frivilligt eller ofrivilligt, hur viktigt är det? Egentligen. Vi är olika, kanske är det så enkelt. Må vi bara finna våra vägar och få vara lyckliga en stund.</p><p>Kanske snickaren jag hörde talas om häromdagen är en av de få som behärskar den svåra konsten att öppna sig för det som är utan att flumma runt i en konstant egen upplevelse. Att leva ett kontrollerat men gåtfullt liv i full närvaro för det som möter i stunden. En arbetskamrat hade beställt ett jobb av denne timmerman och frågade honom när han trodde jobbet skulle vara klart. Ja, det blir nog klart innan semestern, sa snickaren. Jaha, sa min arbetskamrat, och när får du semester? Nja, i år blir det nog ingen semester, svarade snickaren.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Att öppna sig för kompositören]]></title>
            <link>https://sasjo.github.io/gunnarsjoberg.se/att-oppna-sig-for-kompositoren</link>
            <guid>att-oppna-sig-for-kompositoren</guid>
            <pubDate>Tue, 10 May 2011 00:00:00 GMT</pubDate>
            <description><![CDATA[Det hände sig för en vecka sedan. Radisson Blue utanför Arlanda, konferens för fler än 200 av Svenska kyrkans kommunikatörer. Festmiddag, ett ord som lovar allt mellan himmel och jord. Vem hamnar jag bredvid? Vad är underhållningen? Hejjåhå, hur kokt är egentligen den här potatisen? Många tankar fyllde mina sinnen. Sen stod hon där på scenen. Kvällsunderhållningen.]]></description>
            <content:encoded><![CDATA[<p>Det hände sig för en vecka sedan. Radisson Blue utanför Arlanda, konferens för fler än 200 av Svenska kyrkans kommunikatörer. Festmiddag, ett ord som lovar allt mellan himmel och jord. Vem hamnar jag bredvid? Vad är underhållningen? Hejjåhå, hur kokt är egentligen den här potatisen? Många tankar fyllde mina sinnen. Sen stod hon där på scenen. Kvällsunderhållningen.</p><p>Åsa Simma, en same som pratade om den samiska kulturen och jojkade från ett egentligen omöjligt läge; en liten scen i en stor hotellrestaurang. Hon jojkade mitt in i rödingen, det vita vinet och kyparnas stressade rörelser. Vem komponerar jojken, frågade hon retoriskt och innan jag förlorat mig i chansningar på okända namn kom hennes svar: Vinden, Regnet, Solen. Min röst är ett instrument, öppenhet en förutsättning.</p><p>Jag tror jag kände igen mig. Visst är det så att vi skriver, säger, sjunger saker som kan betyda enormt mycket för andra utan att vi varken har en avsikt med det eller förstår det? Som om det fanns en kompositör som nyttjar våra kroppar och vårt kunnande som ett instrument. Men så fort jag börjar definiera och värdera kompositören flyttas fokus från öppenhet till gränssättning. Bedömning. Rätt eller fel? Jag vet att jag skrivit det många gånger förr: Livet handlar om flöden och öppenhet inför dem.</p><p>Om vår Gud vill göra en visa då har det ingen betydelse, om han spelar på en ostämd gitarr eller på en sprucken fiol. Så gå ut och tjäna Herren det beror inte på hur du är, Gud behöver oss allihop just precis som vi är.</p><p>Så skrev jag i en sång för en massa år sen, på nåt sätt inspirerad av Runeberg. Och en präst blev jättearg. Det spelar visst roll hur vi är! Vi kan väl inte vara hursomhelst! Är allting tillåtet!? Gud, tänker jag fortfarande inför prästens reaktion. Livet, Gud och musiken handlar ju om flöden! Och apropå Gud; antingen informerar hon oss eller så kommunicerar hon med oss. Jag tror det senare – Gud är beroende av oss, vi av Gud. Som ton och instrument hör samman.</p><p>Förr upplevdes jojken som ett hot av de som ägde makten. Visst, tänker jag, öppenhet är något som ofta förbjuds. Om jag – vi alla – är instrument för något större, vad betyder det? Förlorad kontroll för konstruerade ideologier och institutioner, absolut. Att vad som helst är möjligt att tro och till och med tycka om, absolut. Och vad är problemet? Och för vem? Den som vill öppenhet eller den som vill kontroll?</p><p>Jag vet inte vad Håkan Juholt har för ambition med sina tal, men jag tror han famlar i gråzonen mellan flöde, gränser och öppenhet. Jag inser också att jag inte kan begära att han ska jojka. Men kanske öppna sig mer, släppa taget om förväntningen kring att finna Svaret eller Läran för att istället skapa engagemang kring Rörelsen och Riktningen. Låta frågorna få större rum än svaren.</p><p>Som så ofta har jag faktiskt ingen aning om var mina ord landar nu. Jag kan inte jojka men jag vill vara ett instrument. Som så många av oss, eller hur? Och vi är det, bara vi vågar se oss själva så och öppna oss i tillit. Vi kan uttrycka oss men vad andra ser, hör och känner vet vi inte. Och tystnad är ett tråkigt alternativ. Som att vara levande död.</p><p>Mitt hem är mitt hjärta, sa Åsa Simma mot slutet. Vad betyder det, tänkte jag. Egentligen? Och anade varför jojken så länge varit förbjuden. Och varför somliga sorlade nervöst och somliga blundade medan hon öppnade sig för kompositören.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Vilken varg vinner?]]></title>
            <link>https://sasjo.github.io/gunnarsjoberg.se/vilken-varg-vinner</link>
            <guid>vilken-varg-vinner</guid>
            <pubDate>Tue, 26 Apr 2011 00:00:00 GMT</pubDate>
            <description><![CDATA[Hur kan folk vara så glada över lite vårsol när det snart är höst igen? Det är ju knappt någon idé att ta av sig vinterjackan. Sommarkläder är överskattade, utlandssemestrar, goda middagar, vänner likaså. Grillafton, hejjåhå, det sprider bara sot. Vi ska ju ändå dö så vad är det för idé att leva?]]></description>
            <content:encoded><![CDATA[<p>Hur kan folk vara så glada över lite vårsol när det snart är höst igen? Det är ju knappt någon idé att ta av sig vinterjackan. Sommarkläder är överskattade, utlandssemestrar, goda middagar, vänner likaså. Grillafton, hejjåhå, det sprider bara sot. Vi ska ju ändå dö så vad är det för idé att leva?</p><p>Listan på uttryck och beteenden som förminskar livet kan göras hur lång som helst. Jag ska inte ge mig in på frågan varför; varför vissa av oss bara ser det som saknas och aldrig det som ändå finns. Varför vissa av oss aldrig kan ta emot utan att känna krav på att behöva ge igen och därför aldrig egentligen vill ta emot. Varför vissa av oss finner nån slags energi i att sticka hål på varje dröm, varje vision. Jag bara uttrycker känslan att det är märkligt att det är så. Hur jag upplever mitt liv – som ju är en sann gåva, det hade ju kunnat vara ingenting alls – är i grunden en fråga hur jag väljer att tolka det som sker. Vilka perspektiv jag har, vad jag fokuserar.</p><p>Åh, jag vill inte låta som en optimistkonsult. Jag har själv haft perioder då jag sett allting svart, så är ju också livet. Men då behövs vänner som hjälper en att höja blicken, eller sänka den, för att se det och dem som ändå finns. Vänner som får mig att söka de inflöden som ger liv, inte bara de utflöden som suger energi.</p><p>En kollega berättade en sägen från cherokeeindianerna. Hövdingen samtalade med sitt barnbarn om den kamp som pågår inom människan. Det handlar om en kamp mellan två vargar som finns i våra liv, sa hövdingen. Den ena vargen lever på glädje, vänskap, kärlek, hopp, ödmjukhet, empati, mod och förlåtelse. Den andra vargen lever på vrede, bitterhet, avund, svartsjuka, självförminskning, självömkan, skam och skuld. Vargarna kämpar med varandra, och det är livets kamp, sa hövdingen. Vilken varg vinner, frågade barnbarnet. Den som du matar, svarade hövdingen. Den varg vinner som du matar.</p><p>Där ligger mitt val. Jag kan gödsla och mata misstänksamheten i mitt liv, jag kan gödsla och mata tacksamheten. Vilken varg matar jag? Den vinner.</p><p>Nu har vi nyss firat påsk. En helg som kan firas i kyrkor enligt traditionen eller i naturen och solen enligt vår önskan om ledighet. Och kanske en kombination av båda. Oavsett vilket så bär påsken på ett löfte om en bortvältrad sten. En öppnad grav. En återuppståndelse. Liv istället föd död. Öppenhet istället för slutenhet. Ännu en chans. Ljuset kommer till oss framifrån och mörkret är vår vän.</p><p>Påskens utmaning är att våga öppna sig och ta emot i tillit. Vara tacksam istället för misstänksam. Det är som Tomas Tranströmer skriver i dikten Schubertiana IV:</p><p>Så mycket vi måste lita på för att kunna leva vår dagliga dag utan att sjunka genom jorden! Lita på snömassorna som klamrar sig fast vid bergssluttningen som klamrar sig fast ovanför byn. Lita på tysthetslöftena och samförståndsleendet, lita på att olyckstelegrammen inte gäller oss och att det plötsliga yxhugget inifrån inte kommer.<br>
<!-- -->Lita på hjulaxlarna som bär oss på motorleden mitt i den trehundra gånger förstorade bisvärmen av stål. Men ingenting av det där är egentligen värt vårt förtroende. </p><p>De fem stråkarna säger att vi kan lita på någonting annat. På vad? På någonting annat, och de följer oss en bit på väg dit. Som när ljuset slocknar i trappan och handen följer med förtroende den blinda ledstången som hittar i mörkret.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Att vända sitt ansikte till den Andre]]></title>
            <link>https://sasjo.github.io/gunnarsjoberg.se/att-vanda-sitt-ansikte-till-den-andre</link>
            <guid>att-vanda-sitt-ansikte-till-den-andre</guid>
            <pubDate>Tue, 12 Apr 2011 00:00:00 GMT</pubDate>
            <description><![CDATA[För en tid sedan fick jag ett erbjudande av ett sånt där mejlbombande utbildningsföretag: Lär dig behärska lyssnarna med Powerpoint! Aldrig, tänkte jag. Aldrig ägnar jag två, som det hette i annonsen, intensiva dagar åt att lära mig behärska lyssnare. Jag vill lära mig inspirera, öppna och beröra. Men inte behärska.]]></description>
            <content:encoded><![CDATA[<p>För en tid sedan fick jag ett erbjudande av ett sånt där mejlbombande utbildningsföretag: Lär dig behärska lyssnarna med Powerpoint! Aldrig, tänkte jag. Aldrig ägnar jag två, som det hette i annonsen, intensiva dagar åt att lära mig behärska lyssnare. Jag vill lära mig inspirera, öppna och beröra. Men inte behärska. </p><p>När jag föreläser gör jag det med varierat prat, fumligt skrivna ord på en whiteboard och vacker musik på CD. Det tvingar mig att se lyssnarna i ögonen och befriar mig från allt i förväg planerat. Det jag säger påverkas av det jag ser och det som sker. Jag vet inte om det är bra eller dåligt men jag riskerar i alla fall inte att hamna med ryggen mot lyssnarna för att kunna läsa innantill från powerpointen på bildskärmen.</p><p>Samma vecka som mejlbomben föll, läste jag en underbar artikel i DN (18 mars) av Nina Kaltiala. Hon skriver om den judiske filosofen Emmanuel Lévinas tankar om ansiktets etik, nu aktuella då hans samlade verk ges ut på franska. Lévinas etik bygger på principen ansikte mot ansikte. Låt oss se och bli sedda, i det nakna mötet förändras och formas liv. Det är någonting annat än att lära sig behärska med hjälp av Powerpoint.</p><p>Människan, den Andre, möter mig som ett ansikte, menar Lévinas. Ansiktet är naknare och sannare än händernas och tankens verk. Ett ansikte jag inte kan kontrollera eller behärska. Bara möta i öppenhet. Den som vågar möter livet, friheten, det oändliga. Det icke förutsägbara. Och förpliktelsen att leva för den Andre, en möjlighet till engagemang och därmed livsmening. I blicken hos den Andre möter jag en vädjan om engagemang. Kom, lev med oss. Framåt.</p><p>Den som inte vågar möta förlorar… sin själ kanske? Nånting i alla fall. Livet kommer till mig inte bara inifrån utan även utifrån.</p><p>Förhoppningsvis har vi alla någon gång fått drunkna i den andres blick. Drunkna i meningen dras in, vila, släppa taget. Låta nakna, sårbara ansiktena bara mötas i tystnad och samtidigt tusen tankar om det gemensamma i det alldeles egna; längtan, rädsla, saknad, glädje, vilsenhet och strävan. Sådana stunder öppnar för livets djupaste dimension och kan sällas kläs i ord. Behöver inte heller kläs i ord, mötet bärs av sin egen kraft. Vi möts och delar men kan aldrig äga varandra och tro oss vara identiska.</p><p>Lévinas ville aldrig behärska andra. Däremot ville han leva och ge oss liv, därför skrev han. Han förlorade nästan allt och alla i Förintelsen, men han fann ljus och mening i dansen, musiken, litteraturen och konsten. En mening som tog gestalt i hans egna ord och tankar. Hans språk är så vackert och de texter han skrev efter Förintelsens ödeläggelse ljuder rakt in i vår tid. Som dansen, musiken och konsten. En av de vackraste tycker jag är denna, i översättning av Maria Gunnarson ur boken Etik och oändlighet (1988):</p><p>”Först och främst finns just ansiktets rätlinjighet, dess rättframma, försvarslösa sätt att visa sig. Ansiktets hud är den naknaste huden, den mest blottade. Den naknaste, fastän dess nakenhet är anständig. Och samtidigt den mest blottade: det finns i ansiktet en väsentlig fattigdom, vilket bevisas av att man försöker maskera denna fattigdom genom att förställa sig, genom att se obesvärad ut. Ansiktet är utsatt, hotat, som om det inbjöd till våldshandlingar. Samtidigt är det ansiktet som förbjuder oss att döda.”</p><p>Och gudstjänstens liturgi mynnar ut i välsignelsens ord: Gud vänder sitt ansikte till oss och ger oss frid. </p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[En sjukt bra krönika]]></title>
            <link>https://sasjo.github.io/gunnarsjoberg.se/en-sjukt-bra-kronika</link>
            <guid>en-sjukt-bra-kronika</guid>
            <pubDate>Tue, 29 Mar 2011 00:00:00 GMT</pubDate>
            <description><![CDATA[Jag skriver den här krönikan mitt i slutspelsserien mellan Luleå och Skellefteå. Jag har inte koll på alla intervjuer, men låt mig gissa att någon spelare i något lag sagt att det känns sjukt bra. Så löd i alla fall den fullmatade kommentaren av matchvinnaren i bandyfinalen som spelades i Uppsala för en dryg vecka sen. På frågan hur det kändes svarade han sjukt bra. Ett märkligt svar både för den sjuke och friske.]]></description>
            <content:encoded><![CDATA[<p>Jag skriver den här krönikan mitt i slutspelsserien mellan Luleå och Skellefteå. Jag har inte koll på alla intervjuer, men låt mig gissa att någon spelare i något lag sagt att det känns sjukt bra. Så löd i alla fall den fullmatade kommentaren av matchvinnaren i bandyfinalen som spelades i Uppsala för en dryg vecka sen. På frågan hur det kändes svarade han sjukt bra. Ett märkligt svar både för den sjuke och friske.</p><p>Språket utvecklas via märkliga vägar och ingen kan förvisso uttrycka de vindlande vägarna bättre än Fredrik Lindström. Men vi blir alla brukare och plötsligt skrattar vi och säger att vi mår sjukt bra. Febrigt på nåt sunt sätt. Illa fast gott. Ett dött leende. Eller vad menar vi? </p><p>Att må sjukt bra är lika svårtolkat som att säga Tack det är bra när någon vill servera mer kaffe. Otydlighet som dygd. Eller kod. Ord som betyder något annat än det som de betyder. Lektionen för hur de ska tolkas ges inte i skolan. Det är grymt svårt att begripa.</p><p>Att vara tyst är ett givet alternativ, då slipper man både risken att bli begripen och missförstådd. För egen del har jag skrivit i Norrbottens-Kuriren så länge nu att jag ibland funderar på om jag inte brukat alla ord. Men ärligt, jag är stolt över att jag ännu inte skrivit en krönika om hur svårt det är att skriva en krönika… Orden kommer till oss, det tror jag varje skribent, talare och författare kan intyga. Liksom musiken, konsten, kraften. Det handlar nog om att öppna sig för det som vill in för att sedan bäras ut. Flödet. Det som lever av att ges och tas emot. Och mod att vänta.</p><p>Ödmjukhet är därför en dygd, tillit till att all kraft inte kommer inifrån av sig självt. Källan finns inom oss, svårigheten är att finna inflödet. Det, den eller dem som ger energi och glädje. Den kraft som kommer av något eller någon utifrån, helt enkelt för att världen är större än min egen.</p><p>Alla som uttrycker sig löper samma risk; att betraktas som detsamma som man uttrycker. Det gäller skådespelaren, författaren, musikern och skribenten. Uttrycket är en sak, personen en annan. För att det ska upplevas sant krävs någon form av samstämmighet, absolut, men berättelsen har sitt eget värde. Texten, tavlan, tonen. Uttrycket kan vara äkta men kravet på att det i varje detalj ska överensstämma med den som uttrycker det blir kvävande. Att leva som man skriver, målar, sjunger… vore det ett absolut krav i alla lägen så skulle inte många våga skriva, måla, sjunga. Bara de inte tror att jag är som jag verkar, är nog en bönesuck från många kulturarbetare, konstnärer och artister. Och bandyspelare.</p><p>Att vara rolig på befallning är inte skojigt. Jag minns en lek från min ungdoms alla läger: Några personer, oftast ledarna, skulle tala direkt inför alla kring något ämne de fick sig tilldelat och vara roliga utan förberedelse. För egen del råkade jag ut för det någon gång i slutet av 80-talet och jag minns det än. Inte ett ord av vad jag sa, däremot känslan av tvång på prestation. Jag tror jag var tråkig.</p><p>Hemligheten ligger nog i flödet. Att våga flyta med, inte spjärna emot. Att utsätta sig för skeendet, ge sig in i en match utan att frukta resultatet. Inte vara rädd att förlora, eller snarare: beredd att förlora allt. Ge sig hän, kasta sig ut. Det finns tusen uttryck för samma sak. Och kanske är det så enkelt att vi mår sjukt bra när det där flödet funkar.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Mellanrummets mening]]></title>
            <link>https://sasjo.github.io/gunnarsjoberg.se/mellanrummets-mening</link>
            <guid>mellanrummets-mening</guid>
            <pubDate>Tue, 15 Mar 2011 00:00:00 GMT</pubDate>
            <description><![CDATA[Mellanrum är underskattade, det är de som ger livet innehåll. Precis som marginalerna ger berättelserna mening. Bibelns berättelser är bra exempel; de skulle vara stendöda om det inte var för marginalerna och mellanrummen. Det vi själva kan fylla i utifrån de sammanhang vi lever i. Våra liv och berättelser är i en mening gemensamma, i en annan djupt individuella. Allas vår innersta ensamhet är det vi alla innerst delar. Thats life. Så tolkningen är det viktiga.]]></description>
            <content:encoded><![CDATA[<p>Mellanrum är underskattade, det är de som ger livet innehåll. Precis som marginalerna ger berättelserna mening. Bibelns berättelser är bra exempel; de skulle vara stendöda om det inte var för marginalerna och mellanrummen. Det vi själva kan fylla i utifrån de sammanhang vi lever i. Våra liv och berättelser är i en mening gemensamma, i en annan djupt individuella. Allas vår innersta ensamhet är det vi alla innerst delar. Thats life. Så tolkningen är det viktiga.</p><p>Förutsättningen är förstås att vi våga tolka och ge rum för andras tolkningar. Både av bibelns berättelser och våra egna liv. Stensäkra kommentar som ”det här betyder det” och ” så här är det” låser in, stänger ute och ger därmed bara en sorglig och skenbar trygghet. Att leva sitt liv i ett enda spår, en enda tolkning och betrakta tillvaron ur ett enda perspektiv…ja, det är också ett liv. Absolut. Men att bli född som människa är att bli inbjuden till ett så mycket större sammanhang, så många fler tolkningar och perspektiv. Som Tage Danielsson sa: Utan tvivel är man inte riktigt klok.</p><p>Att ta en paus är också underskattat, om det inte är så att vi stajlar till det genom att kalla pausen för time out. Det låter liksom mer i tiden, fast det är ju inte samma sak; pauser är regelbundna, time out en sista lösning. </p><p>Pauser finns i överflöd och vad vore livet utan dem? Vem orkar se och spela en hockeymatch i 60 minuter utan paus? Lyssna på en konsert i tre timmar utan paus? Pausen är inte att inte göra någonting, den är återhämtning för alla. Den är till för att närma sig, återfinna balans, fokus, mening. I dessa slutspelstider kanske matcherna avgörs av hur pauser hanteras.</p><p>Vi kan inte leva utan paus, ändå har vi så svårt att unna oss dem. När jag jobbade på retreatgården Breidagård mötte jag så många människor som fick styrka av retreaten men också talade om den som ett undantag. En lyx. Fast det borde vara det mest självklara; det handlar ju om balans. Inandning – utandning, ge – ta emot, bära – bli buren. Ansträngning – paus. Märkligt att det ska vara så svårt att bejaka sådana samband.</p><p>Förra tisdagen åt vi semla för att egentligen ta sats inför en paus. Fastan, veckorna innan påsk, är egentligen en paus. En period som vill utmana oss att avstå någonting eller att tillföra någonting i våra liv. Att närma sig, återfinna balans, fokus, mening… </p><p>Vi har några veckor på oss att fundera innan påsk. Att utmana oss själva genom att avstå något eller tillföra något i vår vardag. Något som rubbar balansen, det invanda. Något som öppnar upp för mellanrummet och marginalen. Något som kan få oss att upptäcka vad det riktigt viktiga är.</p><p>Kanske fastans största utmaning är att fokusera mitt eget liv, mina egna behov. Hur lever jag mitt liv på ett sätt som ger mig mening? Om jag ska älska andra som jag älskar mig själv, hur visar jag då mig själv kärlek? Det finns så mycket som skambelägger det vi gör för vår egen skull, det som gör att vi kallar retreat en lyx fast det snarare är en livsförutsättning. Skambeläggandet öppnar upp för två diken; att vi aldrig unnar oss något fört egen del eller att vi lever våra liv blinda för andras behov. </p><p>Den svåra konsten är att finna balansen däremellan. Mellanrummet. Pausen. Och därmed – i det blanka utrymmet - insikten om att ansvaret för mitt liv ligger i mina egna knän. </p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Ord som ger liv]]></title>
            <link>https://sasjo.github.io/gunnarsjoberg.se/ord-som-ger-liv</link>
            <guid>ord-som-ger-liv</guid>
            <pubDate>Tue, 01 Mar 2011 00:00:00 GMT</pubDate>
            <description><![CDATA[Innan ordet är på min tunga vet du, Herre, allt jag vill säga. Så skrev kung David cirka 900 f. Kr. Om Gud vet varje ord innan vi säger dem, vad ska man då göra? Hålla tyst?]]></description>
            <content:encoded><![CDATA[<p>Innan ordet är på min tunga vet du, Herre, allt jag vill säga. Så skrev kung David cirka 900 f. Kr. Om Gud vet varje ord innan vi säger dem, vad ska man då göra? Hålla tyst?</p><p>Rädsla har på ett märkligt sätt ofta förknippats med kristendom och kyrka. Rädsla att göra fel, säga fel, tro fel. Inte duga, fast budskapet i grunden handlar om att duga. Min sammanfattning lyder: Låt Gud vara Gud, försök istället vara människa med allt vad det innebär av storhet och elände, styrka och svaghet. Slappna av, du är älskad och förlåten. Det handlar om trygghet, inte rädsla. Frihet, inte skuld. </p><p>Så vad menade David? Knappast att vi skulle vara tysta, allting pekar på att han var en levnadsglad person som både gjorde och sade kloka och dumma saker. Kanske menade han att vi är älskade bortom orden, att pladdret som vi försöker skydda oss med inte är ett hinder för kärleken. Den kärlek som når bortom alla ”jajja nå jojjo” som vi skyler oss med så fort tystnaden gör oss sårbara. Så fortsätt prata, säg kloka och dumma saker i full tillit till att det är bra ändå. Om det finns en Gud så är det inte för vårt vackra tal vi är älskade.</p><p>Jag har en egen tolkning: Orden vi säger kan förvandlas utan att vi förstår det. Helt oavsiktligt kan vi säga exakt rätt saker i exakt rätt ögonblick till exakt rätt person. Innan orden lämnar vår tunga fångas de upp av en gudomlig kärlek som förvandlar dem till tulpaner; livstecken, glädje, energi. Så kan en enkel hälsning bli livskraft för den som hör den. Orden förvandlas i de ögonblick de lämnar vår mun.</p><p>Det finns massor av pladder, meningslösheter och avsiktligt onda ord. Men jag tror Gud ruvar i skuggan av våra liv och då och då förvandlar trivialiteter till sakrament.</p><p>Så var det häromveckan. Jag kom till jobbet och kände mig trött, sliten och allmänt glåmig. Strax innan lunch mötte jag en arbetskamrat som i korridoren frågade hur det var. Jag dröjde på svaret, för när sådana frågor ställs är inte avsikten att ge ett uttömmande svar. Kamraten bröt min tvekan med orden: Du ser i alla fall pigg och fräsch ut.</p><p>Om det finns en Gud, vilket jag tror, kanske Gud sträckte ut sin hand ur skuggan och förvandlade de tänkta orden till precis de jag behövde höra. Kanske var det mitt öra som förvandlades, men dagen fullbordades av att jag mötte en besökare i ytterdörren när jag lämnade vårt kontor. Under eftermiddagen hade jag fattat en del beslut som jag visste inte bara skulle vara till glädje och när jag öppnade dörren för besökaren möttes jag av hälsningen: Gunnar, du är en god människa.</p><p>En dag då jag kände mig trött, sliten och inte alls god avslutades med att jag gick hem med en känsla av att vara pigg, fräsch och god. Vad är det om inte en gudomlig hälsning rakt in i pladdret? Tänk om Gud vet vad vi ska säga och ibland knyter ihop våra klumpiga ord till vackra gåvor, utan att de som säger dem är medvetna om det. Jag ropade efter besökaren ”du ska bara veta vad jag behövde höra det”, men då hade hon redan klivit in i hissen. Men Gud stod nog kvar i korridoren. Leende.</p><p>Jag är oklar över vad min krönika egentligen handlar om. Kanske vill den hylla de små kommentarerna; orden är redan kända av kärleken och kommer att bäras till någon som en källa till liv, glädje, energi. Så låt oss slösa med dem. Kanske vill min krönika öppna våra öron: tänk om vi är omgivna av ord som ger liv? Då gäller det att lyssna och ta till sig av all godhet som omger oss. Idag och alla dagar.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Som att gunga i en båge]]></title>
            <link>https://sasjo.github.io/gunnarsjoberg.se/som-att-gunga-i-en-bage</link>
            <guid>som-att-gunga-i-en-bage</guid>
            <pubDate>Tue, 15 Feb 2011 00:00:00 GMT</pubDate>
            <description><![CDATA[Det är lite märkligt att vi nyss firade Ljusets högtid i kyrkorna samtidigt som vi närmar oss den tid då ljuset kommer till oss gratis. Kyndelsmäss, då gick man förr i tiden till kyrkan för att få stearinljus välsignade. Ljus som kanske kom till användning först i oktober. Men ok, är de välsignade så är de värda att vänta på att få tända.]]></description>
            <content:encoded><![CDATA[<p>Det är lite märkligt att vi nyss firade Ljusets högtid i kyrkorna samtidigt som vi närmar oss den tid då ljuset kommer till oss gratis. Kyndelsmäss, då gick man förr i tiden till kyrkan för att få stearinljus välsignade. Ljus som kanske kom till användning först i oktober. Men ok, är de välsignade så är de värda att vänta på att få tända.</p><p>En medarbetare berättade en fin visdomsberättelse/saga vars bakgrund för mig är oklar: Det var en gång en gammal man som ville veta vem av hans tre barn som var mest lämpad att ärva hans rike. Han satte dem på prov genom att ge dem ett uppdrag: Den av er som kan fylla denna stora lada till minsta kostnad ska få ärva mitt rike. Det ena barnet gick till torget och köpte massor av ull men hur mycket hon än köpte så täckte det bara golvet. Det andra köpte upp en massa halm men hur mycket han än köpte så räckte det bara en bit upp på väggen. Det tredje barnet gick och köpte ett ljus och satte det mitt på golvet, tände det och ljusets sken spred sig in i minsta vrå i den stora mörka ladan.</p><p>Två illa dolda sens moraler: 1<!-- -->.<!-- --> Vem av de tre fick ärva riket? 2<!-- -->.<!-- --> Ett enda ljus besegrar så mycket mörker.</p><p>Så är det. Det stora ryms i det lilla men vi underskattar det så lätt och så ofta. Ett ord av kärlek, en vänlig blick, en hand på axeln. Sådant fyller ladan. Det enkla och vardagliga. Eller, kanske bättre uttryckt, det djupt mänskliga. Handlingar och ord som sker utan beräkning, utan avsikt att skapa stora förändringar. Just de kan förflytta berg.</p><p>Det storvulna skymmer blicken och minskar vårt självförtroende. De som äger ordet – och makten – får ofta utrymme att prata saker och ting till rätta. Säger hur det egentligen är eller borde vara. Tvärsäkert och förtroendeingivande. Vi lyssnar gärna till den som verkar veta vad det handlar om. Egentligen.</p><p>Men, och jag har skrivit det förr, frågan är så mycket viktigare och vackrare än svaret. Jag vill leva och dö i ett frågetecken, längtande efter ett svar men inte nödvändigtvis ett utropstecken. Jag vill gunga i den där bågen, vaggas långsamt av osäkerheten. Och hålla blicken fäst vid det där ljuset, löftet. Rymden.</p><p>Örat vill jag luta mot de människor som viskar frågorna, mitt hjärta mot deras längtan. De som vågar ifrågasätta ”det självklara”, de som orkar bära och ställa frågor om varför, varför, varför. Sluta aldrig fråga, det är det enda råd jag vill ge både chefer och barnbarn. Och vet du inte frågan, finn dem som har modet och kraften att ställa dem.</p><p>Det lilla ljus jag har, det ska få lysa klart. Lysa klart, klart, klart, lysa klart. Den lilla gulliga sången sjungs ofta av lika gulliga barn. Vad skulle hända om vi hörde Reinfeldt sjunga den? Eller chefen, den pompöse, den nerslagne, den osäkre? Sången borde sjungas av alla som en hyllning till det lilla som fyller hela ladan. Det enkla, självklara, mänskliga och därmed det så stora.</p><p>För att jag är människa, så hörde jag en vän förklara en upplevd svaghet. Vi är människor och inom oss glöder kärlek, omsorg, vänlighet, god vilja. Vi är inte gudar som kan vara konsekventa i allt. Vi vill ljus men sprider ibland mörker. Vi vill gott men gör ibland ont. That´s life, så har Gud skapat oss. Men det lilla ljus vi har av hopp och kärlek kan fylla ladan och ge hela världen liv. Större kan det inte bli. Och i sanden skriver jag löftet; då ärver vi riket. </p><p>/Gunnar Sjöberg, <a href="http://www.gunnarsjoberg.se" target="_blank" rel="noopener noreferrer">www.gunnarsjoberg.se</a></p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Sådant som inte är värt att bemöta]]></title>
            <link>https://sasjo.github.io/gunnarsjoberg.se/sadant-som-inte-ar-vart-att-bemota</link>
            <guid>sadant-som-inte-ar-vart-att-bemota</guid>
            <pubDate>Tue, 01 Feb 2011 00:00:00 GMT</pubDate>
            <description><![CDATA[Det finns sådant som inte är värt att bemöta. Kommentarer som det är lika bra låta falla till marken för att dö, åsikter som kommer att glömmas bort i sin egen tomhet, skämt som inte ger glädje. Sådant som det är bäst att lämna för om det bemöts så blir det bara värre, större och i värsta fall en sanning. Sådant som om det bemöts lyckas skapa en liten, liten låga som till slut blir en eld. Och utan rök ingen eld…]]></description>
            <content:encoded><![CDATA[<p>Det finns sådant som inte är värt att bemöta. Kommentarer som det är lika bra låta falla till marken för att dö, åsikter som kommer att glömmas bort i sin egen tomhet, skämt som inte ger glädje. Sådant som det är bäst att lämna för om det bemöts så blir det bara värre, större och i värsta fall en sanning. Sådant som om det bemöts lyckas skapa en liten, liten låga som till slut blir en eld. Och utan rök ingen eld…</p><p>Men det kan vara svårt att bedöma situationen, att välja vilka strider som ska tas. En sådan var när jag gick längst bak i tågvagnen för att hämta en kopp kaffe och väl där passade på att duscha handsprit på händerna. När jag kom tillbaka till min plats med min kaffekopp hörde jag en kvinna snett bakom viska till sin man; det luktar sprit! Att i det läget ivrigt börja argumentera för att det bara är vanligt kaffe och att jag minnsann inte druckit någon sprit och att klockan ju bara är 11.10 och att det faktiskt är vanlig handsprit som möjligen luktar men att det är bra att sprita sig när så många får vinterkräksjukan och hur skulle det vara om alla fick vinterkräksjukan och så vidare… Pust, vid det laget hade mina öron varit högröda och damen helt övertygad om att jag druckit sprit, möjligen självaste handspriten. </p><p>Med rykten är det lika svårt – vad är värt att bemöta och inte? En rimlig livshållning är i alla fall är att aldrig försöka bidra till ryktesspridning. Hålla sig ren från sån smuts och lita till att dina vänner, ifall ryktena gäller dig, bär dig med kärlek. Rykten sårar men skadar ryktesspridaren mest. Ja-sägarnas uppmärksamhet är kortvarig och framförallt trolös. Ja, det är synd om människan skriver jag, plötsligt dyster till sinnet. </p><p>I Kuriren den 25 januari skrev Anders Köjs om att ha tolkningsföreträde till sin egen självbild. Med kloka ord applicerade han det på bilden av norrbottningar som antingen vilka som helst eller eljest men framförallt upp till betraktaren att hela tiden avgöra. Konsten uppstår möjligen i betraktarens öga, men inte Norrbotten eller Människan. Oavsett om vi pratar om bilden av länet eller bilden av mig själv så har jag ett ansvar för vad som kommuniceras, hur jag framträder. </p><p>Självbilden är inte statisk, den som tar frågan ”vem är jag/vilka är vi” på allvar dras in i en livslång reflektion som kräver energi och förändring. Å andra sidan är alternativet att överlämna hela tolkningen till omvärlden, reducera sig till någon eller något alla kan få ha sin helt egna uppfattning om. Att bara vilja bli sedd genom andras ögon, hur sorglig är inte en sådan hållning? En sådan människa förtärs, ett sådant län marginaliseras. Och den som tror sig kunna definiera världen bara med sina egna ögon kommer varken att se eller förstå särskilt mycket. Även det är sorgligt.</p><p>Nåväl. Min enkla tanke är att se livet som en pågående tolkning. Att vara ödmjuk inför de sanningar jag själv tror mig finna och djupt i mitt hjärta bära frågan vad jag egentligen vill. Den som orkar pröva sina egna livsval orkar kanske också bära det som blir fel; allt behöver inte försvaras och förklaras. </p><p>Men visst, livet tär på oss och det finns gränser för allt och alla. När vi vacklar inför bilder om oss själva får vi försöka återvinna omtanken som grundhållning. De allra flesta vill oss väl, förtroende är en gåva given åt alla och kärleken är meningen.</p><p>/Gunnar Sjöberg,</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Det går som på räls]]></title>
            <link>https://sasjo.github.io/gunnarsjoberg.se/det-gar-som-pa-rals</link>
            <guid>det-gar-som-pa-rals</guid>
            <pubDate>Tue, 18 Jan 2011 00:00:00 GMT</pubDate>
            <description><![CDATA[Det går som på räls, sa man förr i tiden och menade att det gick som smort. Nema problema, det går som tåget. Enligt planerna och utan stopp. Vad menar man idag?]]></description>
            <content:encoded><![CDATA[<p>Det går som på räls, sa man förr i tiden och menade att det gick som smort. Nema problema, det går som tåget. Enligt planerna och utan stopp. Vad menar man idag?</p><p>Att det går som på räls betyder rimligen år 2011 att det är helt omöjligt att svara på hur det ska gå. Det går som på räls: Jag har alltså ingen aning om var det börjar, slutar eller hamnar. Nyckfullhetens fyrverkeri, livet som ett lottospel och möteskalendern som en gissning.</p><p>Förr stod tåget för det förutsägbara och rälsen lovade en förutbestämd destination. Enligt plan och enligt gamla metoder. Efter två vintriga vintrar har betydelsen förändrats. Naturligtvis är det ett stort problem för SJ och Trafikverket; transporten vilar på tillit och förtroende kan brista på två vintrar men ta många fler att bygga upp igen. Lycka till, SJ gamle vän.</p><p>Förutsägbarhet är en nyckel till harmoni. I en diskussion om vad som karaktäriserar en bra chef hörde jag en person säga just ordet förutsägbarhet. En egenskap som inte alldeles självklart anses positiv i vår tid av snabba skiftningar. Men chefen ska vara förutsägbar, som medarbetare ska du se ett mönster och veta vad som väntar bakom dörren. </p><p>För många år sedan citerade jag ofta Zygmund Bauman och hans beskrivning av förhållningssätt till det postmoderna samhället. Han använde bland annat bilden av charterturisten och tågluffaren som motpoler. För livets charterturist är det förutsägbara upphöjt till livsmening; resans värde står i proportion till hur mycket den bekräftar en god planering och givna löften. Hotellrummet var exakt som på bilden, guidebussen höll tiderna och vädret var som det ska. Resan blev helt enkelt en bekräftelse på förväntningarna och därmed lyckad. Inget oväntat, ingen överraskning. Todo controlado. Livet som en charterresa.</p><p>Tågluffaren å andra sidan finner livsmeningen i avvikelsen, det oväntade. När det inte gick som på räls utan resan slutade i Barcelona istället för Aten, hotellet var fullbokat och natten fick tillbringas på en plats ingen kamera fångat. Det icke förutsägbara som en livskraft, en utmaning till att vara skärpt, beredd på ändrade planer. Stress för charterturisten är glädje för tågluffaren. Leda för tågluffaren är glädje för charterturisten.</p><p>Vad vill jag säga? Att chefer ska vara förutsägbara, absolut. Men också att livet måste få innehålla ett stort mått av nyckfullhet. Våra livs vagga finns i nyckfullheten, om vi nu inte tror att allt redan är förutbestämt. Men att vi blev vi, att jag blev till och livet idag som det är, det kunde väl ingen förutse. Eller? Hur tråkigt vore isåfall inte det?</p><p>Kanske kan vi som är nånstans mitt i livet säga till varandra att ”det kunde jag ha gissat” när vi möts och beskriver vart livet fört oss. Det har gått som på räls enligt den gamla definitionen. Det blev som vi alla trodde det skulle bli. Men visst vill vi ha kvar tron på nyckfullheten? Att det ännu inte är för sent för nya planer, nya vägval, bra beslut och dåliga beslut. Att det går som på räls enligt den nya definitionen. Ett liv rakt in i en snödriva av osäkerhet. Men ändå, och kanske just därför, ett liv.</p><p>Jag skriver men vet fortfarande inte var min krönika ska sluta. Har du läst ända hit är du nästan framme vid slutet, men jag vet inte vad slutet är. Hur tråkigt vore inte livet om jag alltid visste det. Hur hopplöst om jag aldrig anade.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Lämna för att leva]]></title>
            <link>https://sasjo.github.io/gunnarsjoberg.se/lamna-for-att-leva</link>
            <guid>lamna-for-att-leva</guid>
            <pubDate>Mon, 03 Jan 2011 00:00:00 GMT</pubDate>
            <description><![CDATA[Siempre me quedara sjunger Bebe så ödsligt vackert när jag fattar pennan den sista av dagar 2010\. Hon sjunger om lugn att leva framåt. Todo calma. Sången svävar över tröskeln mellan det kända och okända.]]></description>
            <content:encoded><![CDATA[<p>Siempre me quedara sjunger Bebe så ödsligt vackert när jag fattar pennan den sista av dagar 2010<!-- -->.<!-- --> Hon sjunger om lugn att leva framåt. Todo calma. Sången svävar över tröskeln mellan det kända och okända.</p><p>Nu har vi vänt blad i Livets bok. Från sida 2010 till 2011 om man ser till hela årsboken. I berättelsen om våra egna liv har vi kommit olika långt. Men ändå vänt blad.</p><p>Jag vet inte om jag gillar uttrycket ”vända blad”. Förutom att det är en klyscha så är det ju ingen aktiv handling, bladen vänds av sig själva och frågan är hur viktig numreringen är. Hellre ett kort och innehållsrikt liv än ett långt och meningslöst. Eller? Vad är innehåll och vad saknar mening? Är det inte på den frågan vi alla bär, oavsett ålder? Och finner olika svar.</p><p>En variant är att släppa frågan, fokusera på Livet istället för berättelsen om det. Jag kan ju ändå inte läsa recensionerna om mitt eget, så varför bekymra sig? Vad jag tycker – och vad andra tycker – om det som redan varit är ju egentligen ganska ointressant. Eller tänker jag fel? Min poäng är att kommentaren ”vad ska folk säga” är en av de mest sorgliga drivkrafterna i livet. Att låta sig styras av en föreställning om andras föreställningar. Det är att långsamt drunkna i en blandning av föreställningar av hur det borde vara och inbillade tankar om andras intresse av mina egna livsval. Sorgligt är bara förnamnet. Tänk om ingen bryr sig! I det krassa konstaterandet gömmer sig också en befrielse från det som tangerar självfixering.</p><p>Jag skriver min krönika en ledig vinterdag i sommarstugan. Vitt omkring mig överallt. Vitt, glädjens färg, bäddar in världen och lovar ett glädjens år 2011<!-- -->.<!-- --> Jag vill tro det och samtidigt orka acceptera att jag inte har en aning. Jag vill närma mig det nya året med förväntan och tackar Gud för att bladen är oskrivna, åtminstone vad jag kan se. Och påminner mig om att jag själv håller i pennan.</p><p>Det finns en typ av recensioner jag inte gillar. Det är när recensenten berömmer boken eller filmen och avslutar med att skriva att slutet är överraskande, att det är en upplösning ingen kunnat vänta sig eller nåt liknande. Det är ju slutet jag inte vill veta! Varken mitt eget eller bokens! Snälla, låt mig tro att några blad är blanka, att slutet är svårt att räkna ut men säkert spännande. Överraskande, ja visst, men skriv det inte på min näsa för då är det ju ingen överraskning längre. Ta inte upplevelsen ifrån mig.</p><p>Jag vill upptäcka själv. Som Hugo och Felix. Som alla barn vi bär inom oss och har omkring oss. Hur många blad vi än vänt genom livet är den sista sidan alltid blank, eller hur? Rädsla över att inte veta eller vad andra ska säga begränsar oss vuxna men barnens obekymrade nyfikenhet kan hjälpa oss att återfinna fokus. </p><p>Tomten ser ut som farfar, sa Hugo. Och mötte min blick.</p><p>I hörlurarna sjunger Robyn Hang with me och jag vill tro att det är Livet som bjuder upp till dans. Ännu en dans, 2011<!-- -->.<!-- --> Jag hänger med, utan att veta var jag snubblar eller flyger. Inga garantier, annat än att det är Livet som för och att min roll är att försöka vara följsam. Att med mjuka leder möta ett nytt år, med öppet hjärta luta mig mot det, den och dem som bär. Livet vill oss väl, hålla oss nära. Och föra oss framåt, djupare.</p><p>Jag sätter punkt och lägger undan pennan. I trygg vetskap om att det inte är vad som kommer före en punkt som är det viktiga. Det är vad som kommer efter. Gott nytt år!</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[En jul i tält]]></title>
            <link>https://sasjo.github.io/gunnarsjoberg.se/en-jul-i-talt</link>
            <guid>en-jul-i-talt</guid>
            <pubDate>Tue, 21 Dec 2010 00:00:00 GMT</pubDate>
            <description><![CDATA[Julen handlar om hur Gud slår upp sitt tält bland människor. ”Ordet tog sin boning ibland oss” skriver Johannes omkring år 100 e.Kr. Grundbetydelsen är ”slog upp sitt tält”. Gud tältar, rör sig bland människor i den tid och situation som är. Närvarande och omöjlig att fånga.]]></description>
            <content:encoded><![CDATA[<p>Julen handlar om hur Gud slår upp sitt tält bland människor. ”Ordet tog sin boning ibland oss” skriver Johannes omkring år 100 e.Kr. Grundbetydelsen är ”slog upp sitt tält”. Gud tältar, rör sig bland människor i den tid och situation som är. Närvarande och omöjlig att fånga.</p><p>Efter Johannes ord blev kristendomen statsreligion och lierad med makten i västvärlden ända in i vår tid. Kyrkor byggdes, skrudar vävdes och Bekännelseskrifter skrevs. De höga valven försöker uttrycka rymden men risken har alltid varit att de markerar en gräns för närvaron. Att kyrkor stänger in istället för att öppna upp, ger svar istället för att väcka frågor. Men Gud tältar och bor inte i hus byggda av människors händer. Det betyder bland annat att vi kan gå ur Svenska kyrkan, men aldrig gå ur den gudsnärvaro som fyller universum. Och att den som tror sig äga Sanningen förlorar den.</p><p>Den senaste månaden har jag döpt två barn; Olle i Luleå och Ivar i Stockholm. Tiden före jul är en bra tid för dop för den ställer frågan varför Gud närmade sig oss som ett barn. Alldeles oavsett om vi är tror på det eller inte så är det ju så den gamla berättelsen lyder. Därför äger frågan sin giltighet. När Jesus blev vuxen upprepade han dessutom flera gånger att vi måste bli som barn, de är alla människors förebilder. Han sa inte att vi måste bli som mamma eller pappa eller alla kloka vuxna. Vi måste bli som Olle och Ivar och alla andra barn för att kunna ta emot det som julen handlar om.</p><p>Bär ditt barn som den sista droppen vatten, är titeln på en bok av Björn Ranelid. Bara titeln är värd priset.</p><p>Jag är inte säker på vad Jesus såg i barnen. Jag anar och kan gissa men orden riskerar att begränsa. Kanske är det så att vi aldrig kommer närmare sanningen än en aning. Därför kan det vara värt att låta tanken vila lite längre än vad som känns bekvämt vid den där julkrubban, låta blicken drunkna i barnets blick. Se bortom det gulliga för att låta sig uppslukas av det som kanske var ett mysterium. Jag tror det döljer sig något där, men osäkerheten inför vad delar jag med många. Mysteriet låter sig liksom inte vaggas till sömns i en krubba eller hållas instängt i ett stall eller en kyrka.</p><p>Så jag lutar mig mot vad Symeon skrev i slutet av 900-talet e.Kr. Symeon var en grekisk teolog som närmast blev betraktad som revolutionär bland annat för att han menade att andliga upplevelser är viktigare än teorier. Min egen teori är att Olle och Ivar skulle gillat Symeon. Teorier kan kontrolleras, inte upplevelser. Däri ligger det revolutionära och hotfulla.</p><p>Gud tältar i vår tillvaro för att kunna följa oss. Visst är det en vacker tanke? Vi är aldrig ensamma och vår upplevelse av närvaro är inte vad som konstituerar själva närvaron. I denna så enormt icke postmoderna tanke gömmer sig själva evangeliet. Tänker jag, och låter Symeons ord bli mitt tack för 2010 och min hälsning om Glad jul till alla:</p><p>Osynligt - ingen hand förmår fånga det. Orörbart och ändå: överallt rörs man av det. Vad är det då? O under - vad är det inte? Namnlöst.</p><p>Dåraktigt försökte jag gripa det. Jag slöt handen, trodde jag höll det fast. Men det flydde, kunde inte behållas. Full av förtvivlan lossade jag mitt grepp. Då, i min öppna hand, såg jag det igen. Outsägbara under! Outgrundliga mysterium! Varför oroar vi oss i onödan? </p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Nåt gott]]></title>
            <link>https://sasjo.github.io/gunnarsjoberg.se/nat-gott</link>
            <guid>nat-gott</guid>
            <pubDate>Tue, 07 Dec 2010 00:00:00 GMT</pubDate>
            <description><![CDATA[Vad ska vi äta ikväll? Jag har ställt frågan tusen gånger, hälften av dem har svaret varit Nåt gott. Barn är bra på öppna definitioner, att ge rum för tolkningar. Kanske var det därför Gud valde att möta oss i ett barns gestalt. Men ibland är det svårt att begripa vad de menar. Gud och barnen.]]></description>
            <content:encoded><![CDATA[<p>Vad ska vi äta ikväll? Jag har ställt frågan tusen gånger, hälften av dem har svaret varit Nåt gott. Barn är bra på öppna definitioner, att ge rum för tolkningar. Kanske var det därför Gud valde att möta oss i ett barns gestalt. Men ibland är det svårt att begripa vad de menar. Gud och barnen.</p><p>Vad ska jag äta ikväll? I Levanto, där jag vandrade ensam en vecka, ställde jag frågan varje kväll. Valeria, som äger det B&amp;B jag bodde på, tipsade på restauranger men ärligt; hur lätt är det? Mat är en subjektiv upplevelse så var och en har att finna sin egen favorit. </p><p>Första kvällen skrev jag optimistiskt i min anteckningsbok att det alltid finns ett bord för en ensam resenär. Jag gick till Da Rino, en restaurang jag rekommenderats av vänner. Den såg fullsatt ut, men ändå fanns det plats som vore jag väntad. Jag åt nåt som var mer gott än nåt gott. </p><p>Andra dagen lunchade jag i Monterosso och mötte resans första amerikaner. De skulle bli fler. De var inne på sin tredje vecka i Italien och vi skrattade åt det amerikanska resandet. Typ Europa runt på fem dagar. De var högljudda, vänliga och undanglidande så fort det osade allvar. Jag berättade att jag skrev och de frågade om jag fanns utgiven i USA. I min fullständiga frihet frestades jag att svara ja, mitt namn är Nesser, Håkan Nesser. Men överjaget tog vid och jag svarade nej, med tillägget inte än. Den självvalda ensamheten erbjuder många möjligheter.</p><p>På kvällen lyssnade jag till Valerias råd och sökte upp de restauranger hon och hennes vänner brukar äta på. Men nu fanns det inte plats för mig i härbärget. Eller i alla fall inte på någon av hennes rekommenderade restauranger. Jag gick runt byn flera varv, fick rådet att komma tillbaka klockan 10 men jag var ju hungrig nu. Ville ha nåt gott. </p><p>Så det blev Le Palme som jag ätit på en sommar för länge sedan. Då fullsatt, nu nästan tom. Det satt 12 kvinnor vid ett bord och i linje med min andliga upplevelse av att inte få rum i härbärget så anade jag nån slags symbolik i det. Jag begriper den ännu inte, men ändå. När de skulle dela upp sin gemensamma nota uppstod det klassiska strulet. Hur mycket var och en än la i skålen så blev det för lite. Världens alla restauranger måste ha gått ihop om en slug plan att lura alla större sällskap som glömmer be om splittrad nota. Ju fler som delar, desto dyrare.</p><p>Vad är det för krönika jag håller på att skriva? Hittar jag nån sens moral, eller ska jag skicka den till Allt om Mat? Jag tummar på min anteckningsbok då och då, minns mina fina upplevelser och det var ofta på restauranger jag satt och skrev. Pennan var mitt sällskap och gav mig hjälp att stanna i utanförseendet. En underbar känsla av att vara i ett sammanhang men ändå inte. Fri att förhålla mig till omgivningen. Som en husfluga som har det bra. Kravlöst iakttagande det liv som hela tiden pågår.</p><p>Alla amerikaner drog in mig i deras sammanhang och jag lät mig dras in. Slukas för ett ögonblick av deras vänliga ytlighet. En kväll tilltalades jag till och med av tyskar och min tidigare devis om att tyskarna är undantaget som bekräftar Archimedes princip kom på skam. Alltså det där med att en människa i badet tränger undan lika mycket vatten som sin egen kroppsvikt. En tysk tränger undan mer.</p><p>Men inte tyskarna i Levanto. Bon appetit sa de leende när jag satte mig ner vid nåt gott. Mersi svarade jag på katalanska för att göra världen ännu mer överraskande.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Vaknar med änglar]]></title>
            <link>https://sasjo.github.io/gunnarsjoberg.se/vaknar-med-anglar</link>
            <guid>vaknar-med-anglar</guid>
            <pubDate>Mon, 22 Nov 2010 00:00:00 GMT</pubDate>
            <description><![CDATA[I Levanto där jag vandrat ensam en vecka vaknar alla samtidigt. Varje morgon klockan sju ringer den stora kyrkklockan 40 slag. Mitt hjärta stillades och slog nästan lika många slag. Det är en underbar tanke att alla vaknar samtidigt, delar frukost, dag och liv i ett gemensamt andetag. Och på kvällen äter man tillsammans.]]></description>
            <content:encoded><![CDATA[<p>I Levanto där jag vandrat ensam en vecka vaknar alla samtidigt. Varje morgon klockan sju ringer den stora kyrkklockan 40 slag. Mitt hjärta stillades och slog nästan lika många slag. Det är en underbar tanke att alla vaknar samtidigt, delar frukost, dag och liv i ett gemensamt andetag. Och på kvällen äter man tillsammans.</p><p>Här hemma ställer vi våra egna väckarklockor exakt på den minut vi själva väljer. Kanske gömmer det sig en frihet i det, men också ett avstånd. Att bli väckt av någon annan är vackrare än att grubbla på om jag ska ställa uret på tio över eller kvart över. Hur vackert vore det då inte att bo i en by där alla vaknar samtidigt?</p><p>Jag vaknade definitivt eftersom jag bodde alldeles vid foten av klocktornet. Efter några dagar frågade jag Valeria varför klockan ringer så ofta. Jamen, det är ju Angelus sade hon. Åhå, svarade jag utan att riktigt förstå. </p><p>Men nu har jag förstått. Angelus betyder ängel och klockan i Levanto ringer varje dag klockan sju, tolv och arton. Tre gånger tre slag plus en längre serie som en hälsning från den ängel som mötte Maria, Jesu mor, med orden; Var hälsad, full av nåd, Herren är med dig. Början på den text som kallas Ave Maria.</p><p>Oavsett vad vi tror på, visst är det en vacker tanke? En hel by som varje dag väcks av en påminnelse om nåden. Var inte rädd, allting ska bli bra. Möt dagen med lugna andetag. Vill du somna om, gör det. Och det gjorde jag, varje dag.</p><p>Naturligtvis har alla sin egen tanke om Ave Maria och Nåden och Friden och Herren. Även i Levanto, hur katolsk byn än är. Vem känner människors hjärtan? Men till klockans slag kan alla förhålla sig på sitt eget sätt, det finns inte bara en definition på Nåden, Friden och Herren. Kanske definitionerna rentav är ointressanta, det viktiga är hur du tar dig an dagen och ditt liv. Klockan bjuder upp till dans med sina rytmiska slag; du är fri, älskad. Så lev medan dagen är.</p><p>Så jag levde i Levanto. När jag kom tillbaka till jobbet var jag förberedd på den vanligaste frågan; var det bra? Den skalan gillar jag inte, bra är ett så tomt ord – det saknar rymd. Fint var mitt förberedda svar. Det var fint i Levanto. Fint att vandra flera timmar varje dag, fint att vara med sig själv och utsättas för den självvalda ensamheten. Så fint att jag kommer att skriva om det fler gånger, men orden kommer långsamt. Som stegen, ängeln, klockslagen.</p><p>Jag vet att jag romantiserar morgnarna i Levanto och klockans slag. Självklart vaknar många med en suck även där och här hemma vet jag att det finns många som bor nära kyrkklockor och väcks på söndagen efter ett hårt nattskift. Men ändå – flera morgnar gick mina tankar till den vackraste klockinskription jag läst och som jag också skrivit om: Jag begråter de döda och kallar de levande. Varje klockslag påminner mig om det.</p><p>De döda kan också vara det döda. Att begråta det som gått förlorat i våra liv men också det vi bör släppa. Inte hålla vid liv längre i nån slags självpåtagen offerroll eller livslång rättegång. Men kyrkklockan slår också slag för att bjuda in det och dem som ger liv. Glädje och kraft, hopp och kärlek, mod och närhet. Det finns hur vackra ordkombinationer som helst. </p><p>Klockan i Levanto påminde mig om det viktiga i livet. Klangen bar mina steg på vandringen mellan det blåa havet och det röda berget. Den bär även här. Ave Maria och Glad Advent! </p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Resfeber]]></title>
            <link>https://sasjo.github.io/gunnarsjoberg.se/resfeber</link>
            <guid>resfeber</guid>
            <pubDate>Tue, 09 Nov 2010 00:00:00 GMT</pubDate>
            <description><![CDATA[Jag skriver den här krönikan mer än en vecka innan den publiceras. Anledningen är enkel: jag har levt med en deadline i snart tio år. Varannan fredag ska jag lämna in en text till Kuriren men fredag förra veckan var jag i Italien. Alltså skriver jag den redan nu, en vecka innan den fredagen. Dödslinjer måste hållas och nånstans har det blivit en livsstil. Jag vågar inte lita på Italienska internetcaféer och vill inte ta med jobbmobilen med alla smarta funktioner. Så jag skriver redan nu.]]></description>
            <content:encoded><![CDATA[<p>Jag skriver den här krönikan mer än en vecka innan den publiceras. Anledningen är enkel: jag har levt med en deadline i snart tio år. Varannan fredag ska jag lämna in en text till Kuriren men fredag förra veckan var jag i Italien. Alltså skriver jag den redan nu, en vecka innan den fredagen. Dödslinjer måste hållas och nånstans har det blivit en livsstil. Jag vågar inte lita på Italienska internetcaféer och vill inte ta med jobbmobilen med alla smarta funktioner. Så jag skriver redan nu.</p><p>I ögonblicket har jag en släng av resfeber. Jämfört med deadline väger ordet lätt, men det är märkligt ändå. Resfeber, att vara sjuk inför att resa. Min höjda temperatur beror möjligen på att jag ska göra det helt ensam. Vandra en vecka på egen hand, utan annan guide än mitt eget hjärta och möjligen människorna i den by i vilken jag ska bo.</p><p>Jag har bett om råd, köpt den utrustning jag behöver och nästan blivit kompis med Naturkompaniets personal. Om jag ska möta mig själv vill jag göra det i kläder som funkar. Som andas, även om jag tappar min. Som luktar gott oavsett utsöndring. Kläder som knappast behöver tvättas, bara luftas en stund. Ett liv med få ombyten, det är vad Naturkompaniet utlovar. Och jag faller som en fura inför löftet.</p><p>Det här är en krönika som riskerar att överskrida gränsen mellan personligt och privat men jag struntar faktiskt i det. Jag har levt med min dödslinje i tio år så jag är van. Beredd att falla, för nån gång gör vi det alla.</p><p>Resfebern beror på ressällskapet. Jag själv. Vem är han, mannen jag levt med i så många år? Gillar jag honom eller inte? Hur funkar han i ett ensamt bed and breakfast-rum? Hur trevlig är han vid en ensam tallrik pasta om än i Italien? Att möta hans blick, vad ger det för känsla?</p><p>Jag ska inte överdriva min oro men en from och fin kamrat gav detta råd: beskriv dig själv som en skulptur i ett rum. Lämna rummet och släpp in Kristus. Beskriv hur han ser dig. Utan att formulera ett svar stillades mitt hjärta.</p><p>Men jag har en plan. Jag ska meditera, vandra, vila och äta gott. Jag ska fokusera på vandringen, låta det jag möter passera som de ögonblick de är. Inte stanna upp, inte försöka bevara minnen av det som varit utan fortsätta framåt. Forca. Den enda riktning som är meningsfull.</p><p>Jag bor i Levanto, en by jag besökt förr. Hos Valeria i La Dolce Vita, ett B&amp;B som hade kunnat välja ett annat namn. Men samtidigt vill jag leva det ljuva livet, utan de associationer som så lätt besudlar de vackra orden. Jag vill bejaka lusten till liv och kärlek, öppenhet och värme, nytt och gammalt. Om någon skulle fråga hur levde du ditt liv, vore då inte ordet ljuvt ett underbart svar?</p><p>Jag kommer att skriva mer om vandringen. Inser att jag skriver om något som ännu inte skett, annat än för dig som läser mina ord. En klok och fin kamrat gav mig detta råd: var i det som sker, själva vandringen kommer att kräva sin tid. Så kanske jag bara mediterar, vandrar, vilar och äter gott en vecka. Kängor ska smörjas, kläder tvättas, kroppen skötas. Och det banala ordet ”bara” raderas. Tänk om det viktigaste är att vara på väg med allt vad det innebär?</p><p>Fokus på kängorna, blir min tanke. Så länge de mår bra så mår jag bra. Resfeber är ett hälsotecken. Kan det vara så att det gudomliga gömmer sig i det vardagliga som det stora i det lilla?</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Mod och närhet]]></title>
            <link>https://sasjo.github.io/gunnarsjoberg.se/mod-och-narhet</link>
            <guid>mod-och-narhet</guid>
            <pubDate>Mon, 25 Oct 2010 00:00:00 GMT</pubDate>
            <description><![CDATA[Det finns en längtan som växer in, in i den väv som är ens liv. Och det finns stunder av ljus och glädje, mod och närhet, stora språnget. Älskling, det är vi. Allt som vi har är stunder som den här, några stunder som den här. Så kom och håll om mig.]]></description>
            <content:encoded><![CDATA[<p>Det finns en längtan som växer in, in i den väv som är ens liv. Och det finns stunder av ljus och glädje, mod och närhet, stora språnget. Älskling, det är vi. Allt som vi har är stunder som den här, några stunder som den här. Så kom och håll om mig.</p><p>Så sjunger Bo Kaspers Orkester i ”Stunder som den här”. I somras lyssnade jag på den tusen gånger och kombinationen av mod och närhet är den vackraste av alla. Fråga mig inte varför, jag vill leva i känslan innan orden begränsar den.</p><p>Våga vägra betala skatt. Den bildekalen hamnade jag bakom i somras och lusten att köra om har aldrig varit större men vägen heller aldrig smalare. Något konstruerat for mina tankar till Kants kategoriska imperativ som moralens högsta princip: Handla bara så att utgångspunkten för din handling kan upphöjas till en allmän lag. Kort sagt: funkar det om alla gör som du, så gör det. Om inte, undvik. Tillämpad på situationen blir slutsatsen denna: Om alla vägrade betala skatt skulle mannen med bildekalen inte ha några vägar att köra på med sin bildekal. Grattis.</p><p>Hur modigt är det att vägra betala skatt? Mot vem riktar sig vreden? Hur bitter är inte en människa som finner glädje i att pryda sin bil med en sådan dekal? Mod och distans, det måste vara en av de sorgligaste ordkombinationerna. Missmod är också en form av mod, men ändå. Varför odla och uppmuntra distans?</p><p>Man vänjer sig, det är outsägligt sorgligt men man vänjer sig. Så sjunger Kjell Höglund i en av de definitivt sorgligaste sånger som skrivits. Han beskriver nån slags nedåtgående spiral som drivs av missmod och människans inneboende elände. Det blir bara värre och värre, solkigare och solkigare, men man överlever genom att vänja sig.</p><p>Jag gillar sången – fråga mig inte varför, jag vill leva i känslan innan orden begränsar den. Men gode Gud, må vi aldrig vänja oss vid missmod och elände. Jag lutar mig mot Blaise Pasqual som på 1600-talet skrev att religionens främsta bidrag är att påminna människan om hennes Storhet och Elände. Inte antingen eller utan både och. Storhet och Elände. Det är nåt stort tornedalskt över Pasquals krassa konstaterande.</p><p>Våga vägra vänja dig, det är en bildekal jag vill klistra upp i bakrutan. Vägra acceptera att livet bara består av stängda dörrar, antingen eller och svart eller vitt. Det är ditt liv och bara du kan forma det med din inneboende talang för storhet och elände. Visst, det kan bli hur fel som helst men det är ändå ditt liv det handlar om. Och hur vet man egentligen vad som är fel och rätt? Kants kategoriska imperativ räcker inte hela vägen, tänker jag i en stund av missmod.</p><p>Det finns en smärta som växer in, in i den väv som är ens liv. Och det finns stunder av ljus och glädje, mod och närhet, mjuka hjärtan. Älskling det är vi. Bo Kaspers Orkester sjunger en gång till på min Ipod och de vackra orden mod och närhet bränner sig ännu djupare in i den väv som är mitt liv.</p><p>Mod och närhet; till dig själv, dina drömmar, din längtan. Kanske du inte kan förverkliga allt, men våga i alla fall benämna allt. Det är första steget till förändring och försoning. Kanske är det så att livet gömmer sig i stunder som den här, oavsett om stunden är fylld av smärta, rädsla eller längtan. Den svåra konsten är att ta vara på de där stunderna och därmed livet, tänker jag. Och trycker på repeat en gång till.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Värdet av beröring]]></title>
            <link>https://sasjo.github.io/gunnarsjoberg.se/vardet-av-beroring</link>
            <guid>vardet-av-beroring</guid>
            <pubDate>Mon, 11 Oct 2010 00:00:00 GMT</pubDate>
            <description><![CDATA[En kompis lade ut följande kommentar på min Facebook-sida: ”Jag drömde i natt att du skrivit en andaktsbetraktelse i SPT som de lagt upp i ett färgglatt mittuppslag med Allt Om Mat som sponsor. Hur skall man tolka en sådan dröm?”]]></description>
            <content:encoded><![CDATA[<p>En kompis lade ut följande kommentar på min Facebook-sida: ”Jag drömde i natt att du skrivit en andaktsbetraktelse i SPT som de lagt upp i ett färgglatt mittuppslag med Allt Om Mat som sponsor. Hur skall man tolka en sådan dröm?”</p><p>Det är sånt vi ägnar oss åt på Facebook, jag och några av mina vänner. Lägger ut små putslustiga och kärleksfulla kommentarer till varandra, kommentarer som ger nån slags glädje i tillvaron. En känsla av kontakt. Och även om den är ytlig, än sen? Beröring är beröring.</p><p>Jag ska inte tolka min kamrats dröm, även om kopplingen mellan andlig och lekamlig spis öppnar intressanta tankar kring den ibland tvångsmässiga skillnaden och likheten mellan ande och kropp. De viktigaste samtalen Jesus hade skedde ofta vid matbord. </p><p>Nåväl, jag tänker på det förskräckliga ordet ”andaktsbetraktelse”. Att skriva en betraktelse om en andakt, snacka om objektifiering; att ställa sig själv utanför och betrakta andra som passiva mottagare. Det må då vara att betrakta tillvaron, det kan man ju göra i en krönika. Men att betrakta ett sätt att betrakta tillvaron, hur distanserat är inte det? </p><p>Jag minns en tid, men bara vagt, när prästen fick lära sig att inte ”blockera” sin predikan. Man skulle tala så entonigt som möjligt för att inte den egna personen på nåt sätt skulle hindra det kliniska i själva budskapet. En märklig tanke, men fråga varje skådespelare som under 80- och 90-talet försökte lära präster predika på ett levande sätt. Alltid kom samma protester om risken att överdriva det personliga eller dramaturgiska anslaget.</p><p>2010 finns en motsatt diskussion; är prästen för personlig i sin predikan? Har predikan blivit nån slags offentligt blogg där prästen kan lägga ut sina egna tankar och tvivel för allmänt beskådande? Handlar det mer om prästens tvivel än om kyrkans tro? Och är predikstolen en terapeutisk arena för alla vi som delar vilsenheten; vad hjälper det isåfall en vilsen själ om hon vet att många andra är vilsna? Är det inte en riktning man söker? Inte bara sällskap.</p><p>Risken är bli för personlig är liten, även om det personliga riskerar att begränsa perspektivet. Det som berör prästen berör sannolikt många andra, och kristen tro handlar just om de frågor som berör. Inte nödvändigtvis de svar som binder samman. Att utgå från sig själv är aldrig fel, så länge man är medveten om att den egna upplevelsen inte är norm. Det är en inte alldeles enkel balansakt.</p><p>Alla som någon gång har firat gudstjänst har kanske hört en ”andaktsbetraktelse”. Ett allmänt prat i ett trevligt tonfall om sånt som antingen är självklart eller inte alls berör. En predikan där de som lyssnar efter 15 sekunder känner sig utanför, objektifierade. Eller korkade, eftersom en predikstol än idag signalerar nån slags status av meningsfullhet. En predikan där egentligen alla, både den som talar och de som lyssnar, känner sig utanför. Ett slöseri med tid och mänsklig närvaro. Åh, varför inte släppa ordet fritt oftare?</p><p>Men sannolikt har alla som firat gudstjänst en söndag eller vid en begravning, dop eller vigsel nångång också anat ett djup, ett bortom som sträcker sig längre än alla ord. Kanske var det prästens personliga tilltal, vaktmästarens hälsning i dörren, musikerns förmåga att beröra eller bänkgrannens öppna leende.</p><p>Ni måste bli som barn, sa Jesus. Barn vet värdet av beröring.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Blessed by association]]></title>
            <link>https://sasjo.github.io/gunnarsjoberg.se/blessed-by-association</link>
            <guid>blessed-by-association</guid>
            <pubDate>Mon, 27 Sep 2010 00:00:00 GMT</pubDate>
            <description><![CDATA[I somras blev jag trevligt bemött. Det beror varken på mitt vackra namn eller utseende. Enbart på min t-tröja. I julas fick jag fem tröjor av min kamrat som jobbar på SVT Sport, fem kulörta tröjor med SVT Sports logga på vänstra korgen. Sommarens sociala experiment blev att bära dem. Och människor såg mig i ögonen, log lite blygt och var sällsamt trevliga.]]></description>
            <content:encoded><![CDATA[<p>I somras blev jag trevligt bemött. Det beror varken på mitt vackra namn eller utseende. Enbart på min t-tröja. I julas fick jag fem tröjor av min kamrat som jobbar på SVT Sport, fem kulörta tröjor med SVT Sports logga på vänstra korgen. Sommarens sociala experiment blev att bära dem. Och människor såg mig i ögonen, log lite blygt och var sällsamt trevliga.</p><p>Du ska väl spela på vårt fotbollstips också, sa kassörskan när jag löste in en Trisslott. Jag spelar inte, jag bara kommenterar blev den kommentar jag aldrig sade. Men jag kände mig som…tja, Ulfbåge eller nån. Uppskattad, imponerande, skapandes en viss osäkerhet och beundran. Jag är rädd om tröjorna. Och tacksam.</p><p>Annat var det för det katolske präst jag mötte i italienska Cortona för några år sedan. Han vågade inte ha prästkragen på sig när han gick på stan. Folket föraktade kyrkan och föraktet stänkte över hans skjorta. Tänk att tvingas bära en logga som får folk att vända ryggen till. Han talade lågt, med böjt huvud och skygg blick.</p><p>Jag kanske överdriver min tröjas betydelse. Men jag vill tro att loggan lockade fram en positiv inställning hos de jag mötte mitt under fotbolls-VM. Blessed by association, välsignad genom association. Jag fick liksom del av Sveriges samtliga framgångar genom alla tider. Och Sveriges samtliga motgångar, ja de hade jag sannolikt varit med och paketerat på ett bra sätt. Att jobba på SVT Sport är att vara uppskattad utan att kanske ha gjort så mycket för att bli det. En tröja tycks räcka.</p><p>Den katolske prästen var inte blessed by association, han var guilty by association; skyldig genom association. Hans prästkrage signalerade allt dåligt som kommit ur den katolska kyrkan, allt han egentligen inte var en del av men samtidigt var. Kanske ingen brydde sig om vilka värderingar han själv hade, tyngden av ”de andras” skymde sikten. </p><p>Vi kan vara välsignade och skyldiga genom vad andra associerar oss till. Jag har gått i min faders fotspår, han som var så uppskattad. Jag har kunnat snubbla, gå vilse och till och med lägga krokben för andra. Men eftersom jag ändå är hans son har så mycket blivit förlåtet och accepterat. Med åren har det förstärkt mitt mod att ta ut svängarna. De fotspår jag vandrar i är ett universum av tolerans och vidsynthet så varför ska jag låta mig begränsas av rädsla?</p><p>Hur sorgligt är det då inte att vara skyldig genom vad andra associerar oss till? Överviktig, och därmed lat? Mörkhyad, och därmed bidragstagare? Romer, och därmed snattare? Stockholmare, och därmed dryg? Norrbottning, och därmed tyst? Världen är fylld av föraktfulla förenklingar som, om de blir tillräckligt många, förkväver människor. Både de som uttrycker dem och de som drabbas av dem.</p><p>Mina t-tröjor hörde sommaren till. Nu går jag till jobbet i mina vanliga skjortor och funderar på vilka liv de lever, de som jag möter varje dag men ännu inte hälsar på. Kollar hur de är klädda, om de möter mig blick. Tänker att ”jaha, han är en sån” och ”åhå, hon är en sån”. Tror mig förstå, men hamnar därmed bara vilse. Konsten är ju att se igenom alla loggor, bortom det som vi skyler oss med.</p><p>Det är bara med några jag nått så långt, bara några jag mött innanför huden och bortom all förklädnad. De är få, men de får mig att leva. Att bli sedd med en blick som ser igenom och samtidigt älskar, det är liv.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Vi tar vägen till höger]]></title>
            <link>https://sasjo.github.io/gunnarsjoberg.se/vi-tar-vagen-till-hoger</link>
            <guid>vi-tar-vagen-till-hoger</guid>
            <pubDate>Tue, 14 Sep 2010 00:00:00 GMT</pubDate>
            <description><![CDATA[I somras hörde jag en vacker semesterberättelse. Den inleddes med följande: Den dag vi tog vägen till höger. De som berättade hade tillbringat semestern i de franska bergen, hyrt ett hus som de bara hittade med hjälp av en detaljerad vägbeskrivning. Varje dag höll de koll på vänster- och högersvängar för att inte köra vilse. Osäkerheten var så stor – eller vägbeskrivningen så detaljerad – att det inte var fråga om att chansa.]]></description>
            <content:encoded><![CDATA[<p>I somras hörde jag en vacker semesterberättelse. Den inleddes med följande: Den dag vi tog vägen till höger. De som berättade hade tillbringat semestern i de franska bergen, hyrt ett hus som de bara hittade med hjälp av en detaljerad vägbeskrivning. Varje dag höll de koll på vänster- och högersvängar för att inte köra vilse. Osäkerheten var så stor – eller vägbeskrivningen så detaljerad – att det inte var fråga om att chansa.</p><p>Utom näst sista dagen då de trotsade instruktionen. Vi tar vägen till höger viskade de i hemligt samförstånd medan kartan och vanan ropade vänster, vänster, vänster. Och det blev den finaste av semesterdagar. De såg landskap de aldrig sett och människor de aldrig mött.</p><p>Jag vet att temat för min krönika är riskabelt i de valtider som är; ta vägen till höger. Men min avsikt sträcker sig bortom valdagen. Vad jag vill skriva om är inte höger eller vänster, röd-grönt eller blå-grönt, utan om modet att välja en annan väg. Att vika av, bryta mönstret utan en aning om vad som väntar bortom. Livet handlar inte om antingen eller, kanske inte ens om både ock. Tänk om det handlar om att göra tvärtom? </p><p>Jag vill bara pröva tanken att den vilsne är mer hemma än den som tycker sig kommit hem. I vilsenheten gömmer sig ett sökande som öppnar perspektiv. Det är nog samma sak med kristen tro, tänker jag. Att tro är inte att plötsligt förstå. Det handlar mer om att vila i vilsenheten, uppskatta alla frågeteckens vackra form och undvika att naglas fast av utropstecken.</p><p>I once was lost but now am found, heter det i den älskade sången Amazing Grace. På svenska; en gång var jag vilsen, nu är jag funnen. Visst, det är vackert men det fungerar lika bra att byta plats på adverben: I once was found but now am lost. Alltså, en gång blev jag funnen men nu är jag vilsen. De som lyssnade till Jesu budskap hade nog mer av den känslan när det självklara ifrågasattes. Säkert gäller det alla oss som någon gång tycker oss funnit sanningen. Inga kartor gäller för evigt, landskap förändras och vägen till höger kan plötsligt visa sig vara den rätta. Trots att stigen till vänster är så nertrampad.</p><p>Vad vill jag säga? Inte så mycket. Bara hylla de som vågar bryta vanan och alla instruktioner vi inrättar oss efter. Jag vill slå ett slag för att göra tvärtom. Chansa, eller kanske snarare lita till sitt inre. Visst, vi kan gå vilse men vem gör inte det? Vem känner människors hjärtan? Den som verkar som den tryggaste av alla kanske ligger sömnlös varje natt. Och den som aldrig tycks vara säker kanske är den som verkligen förstått.</p><p>Det är lätt att säga till en annan människa att du måste våga. Svårare är att göra det själv och alla som någon gång tagit en annan väg än den uppskyltade vet att det är en smärta. I den vackra semesterberättelsen slutade vägvalet i sommarens vackraste dag men i vardagslivet vet vi inte slutet. Att ta vägen åt andra hållet än det förväntade och föreskrivna är att ge sig in på en väg med okänt slut. Men i tillit till att i rörelsen gömmer sig meningen.</p><p>Blev det något bättre? Många som vikit av från det självklara får den frågan. Jag tror många delar känslan av att det inte handlar om bättre eller sämre. Hur tråkig är inte den skalan? Annorlunda är ett bra svar. Den dag vi tog vägen till höger blev en annorlunda dag. Och det i sig är väl alldeles tillräckligt?</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Dansa med fåglar]]></title>
            <link>https://sasjo.github.io/gunnarsjoberg.se/dansa-med-faglar</link>
            <guid>dansa-med-faglar</guid>
            <pubDate>Tue, 31 Aug 2010 00:00:00 GMT</pubDate>
            <description><![CDATA[Välkommen till semestern sade fågeln och släppte sig rakt på mitt huvud.]]></description>
            <content:encoded><![CDATA[<p>Välkommen till semestern sade fågeln och släppte sig rakt på mitt huvud. </p><p>Sista arbetsdagen innan semestern går jag på trötta ben genom staden. I Uppsala ska man akta sig för att gå under träd, men min blick är liksom fäst någon annan stans. Något blött faller på min skalle och i en reflex drar jag handen över håret. Fågelskit är lätt att känna igen.</p><p>Istället för att sucka över stadens alla kajor, väljer jag att ta det som en inbjudan: Din semester börjar nu. Välkommen till oss som vågar flyga. Tänk höga tankar denna sommar. Höga och fria.</p><p>Som jag har försökt. Jag har dinglat i trädgårdsstolen och svävat tio centimeter över marken. Jag har vinkat åt fåglarna som vinkat tillbaka. Bo Kaspers Orkester har sjungit hundra gånger på min Ipod om stunder som den här, mod och närhet, mjuka hjärtan. Mina tankar har lyft, men inte särskilt högt.</p><p>Kanske fåglarna vet det. Att hemligheten inte ligger i höjden utan i konsten att flyga. Svalan är inte mera fågel än sparven bara för att den flyger högre. Den fågel som bjöd upp mig till dans mina första steg till semester visste naturligtvis det. Tänka högt är stort, tänka fritt är större.</p><p>Att tänka fritt är inte lätt. Det sker liksom i stunder och kräver mycket riktigt mod och närhet. Mod att släppa taget om det invanda och närhet till sitt eget mjuka hjärta. Att komma ihåg tankarna är nästan omöjligt, de glider undan som om de hade vingar. Kanske är det så. Det fina är att de kan komma tillbaka. Det sorgliga att vi inte kan behålla dem.</p><p>Förr eller senare inser du att du fastnat i en bur. Så sjunger kanadensaren Bruce Cockburn lätt melankoliskt i ”Pacing the Cage”. Burarna vi fastnar i är sammanhang som begränsar oss, tar energi och krymper livet. </p><p>Kanske jag aldrig kan dansa med fåglarna. Konstruktionerna tar mig ner till marken; alla föreställningar om vad som är liv, rätt och fel, möjligt och omöjligt, Gud och framtid. Konstruktioner som jag också behöver för att hålla nån slags rimlig riktning i livet. Om fåglarnas hemlighet är konsten att flyga kanske min är insikten om att så mycket just är konstruktioner. Och allting därför så mycket större.</p><p>Jag ska inte avrunda med det som var en röd tråd i vårens krönikor; att livet är större än våra föreställningar om det. Jag försöker istället tolka hur fåglarna avslutade min semester. Den första av arbetsdagar parkerade jag bilen på en plats där varken bilar eller människor bör befinna sig; under ett träd i en av stadens parker där kajorna rastar på sin flygning mot vila. Jag hörde hur det prasslade i löven när jag låste bilen men tänkte inte mer på det. Det var ju den enda lediga p-platsen i kvarteret.</p><p>Varför, förstod jag när jag kom tillbaka. En snöstorm av fågelträck hade dragit fram över bilen. Rör aldrig döda fåglar, har jag fått lära mig när jag var barn. Men dör man om man rör fågelskit? Jag var tvungen för att öppna dörren…</p><p>Varför skriver jag detta? Det som skulle handla om höga, fria tankar slutar i en betraktelse om en nerskitad bil. Jag anar tonerna av Taubes Så länge skutan kan gå: Vem har sagt att just du ska ha bästa menyn och som fågeln på vågorna gunga? Innan dysterheten fångar mig minns jag hur sången slutar: Klara jobbet med glans, gå i land någonstans, ta en kyss eller två i en yrande dans.</p><p>Välkommen tillbaka, kanske kajorna ville säga.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Meningen med frånvaro]]></title>
            <link>https://sasjo.github.io/gunnarsjoberg.se/meningen-med-franvaro</link>
            <guid>meningen-med-franvaro</guid>
            <pubDate>Tue, 15 Jun 2010 00:00:00 GMT</pubDate>
            <description><![CDATA[Jag älskar dig som mest när du är borta. En sån kärleksförklaring kan vara både sann och sorglig. I frånvaron upptäcker vi värdet av det som så lätt blir självklart och vår egen bristande uppskattning medan det är.]]></description>
            <content:encoded><![CDATA[<p>Jag älskar dig som mest när du är borta. En sån kärleksförklaring kan vara både sann och sorglig. I frånvaron upptäcker vi värdet av det som så lätt blir självklart och vår egen bristande uppskattning medan det är. </p><p>Frånvarons inneboende mening är närvarons djupaste betydelse. Det gäller vännen. När hon eller han är borta växer saknad och längtan i takt och banar långsamt väg för insikten om närvarons betydelse. Värdet av de enkla samtalen, de korta smsen, de vänliga ögonens möten och den uppskattning som kan visas med och utan ord. Åh, om vi – eller åtminstone jag – kunde lära oss uppskatta den vänskap och kärlek som finns omkring oss. Se den medan den är.</p><p>Frånvarons inneboende mening gäller också Gud. Skulle jag hålla en enda predikan till så skulle budskapet vara att Gud är närvarande alldeles oavsett min upplevelse av närvaron. Jag vet att jag har skrivit det förr men vi har hamnat i ett tillstånd där verkligheten ofta definieras utifrån min upplevelse av den. Jag tror inte att det bara är så. Livet är större än mina föreställningar om det. </p><p>Så är det även med kärleken, vänskapen, Gud. Allt det finns. Hur jag upplever det handlar om hur öppen jag vågar vara. Vågar jag ta emot den kärlek som strömmar mot mig? Bejaka att jag är värd den? Vågar jag bekräfta mina vänner och luta mig mot den styrka de erbjuder? Bejaka att även jag är värd att ha vänner? Vågar jag lita till en Gudsnärvaro som genomsyrar mitt och världens liv oavsett hur mycket jag förstår och hur konsekvent jag är? Bejaka att Gud är större än mina föreställningar? Och att jag är större än mina föreställningar om mig själv?</p><p>Sommaren står för dörren, semestern likaså. Meningen med semestern är att vi ska koppla av för att kunna koppla på. Ständig semester är en vacker men trist dröm; fråga alla de som saknar arbete och därmed vet. Semestern väcker förhoppningsvis lusten till arbete, öppnar upp för en insikt om arbetes värde. Insatsens betydelse, den sömnlösa nattens mening och alla irriterande arbetskamraters. </p><p>Förra helgen övade jag mig i att balansera mellan frånvaro och närvaro. Jag pilgrimsvandrade 18 kilometer genom vackraste Uppland i strålande sol och med 12 medvandrare. Vi gick under tystnad och samtal men hela tiden framåt. Vi mötte fantastisk natur, underbara torp och fyra hästar som gjorde allt för att visa upp sig. Men vi gick vidare, för det är en del av meningen med pilgrimsvandring. Att inte fragmentisera tillvaron genom att ständigt stanna upp för att fotografera, beundra och jämföra. </p><p>Ta emot det vackra som möter dig framifrån men fortsätt sedan. Gläds åt det, men fastna inte vid det. Hästarna, torpen och alla blommor finns kvar men mitt liv är vänt framåt, inte bakåt. Jag tog inte en enda bild av det vackra just för att låta det försvinna för att inte hindra mig från att se allt det vackra som väntar.</p><p>De 18 kilometrarna öppnade för tankar som jag ännu inte fått fatt på. Men snart ska jag sätta mig i solen, barfota för att känna marken under fötterna. Jag ska njuta av vänner jag saknar och längtar att möta igen. Av arbetsuppgifter som finns kvar i ovisshet om de nånsin kommer att bli utförda. Jag ska försöka öppna mig för den närvaro som gömmer sig i allt som är. Och försöka begripa vad jag egentligen menar med att frånvarons inneboende mening är närvarons djupaste betydelse.<br>
<!-- -->/Gunnar Sjöberg,</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Den vackraste av tider]]></title>
            <link>https://sasjo.github.io/gunnarsjoberg.se/den-vackraste-av-tider</link>
            <guid>den-vackraste-av-tider</guid>
            <pubDate>Tue, 01 Jun 2010 00:00:00 GMT</pubDate>
            <description><![CDATA[Denna tid är den vackraste av alla tider. Jag åker 20 mil genom Hälsingland med programmet Önska i P2 som enda sällskap. När jag kör genom den lilla byn Kilafors ringer en lyssnare just därifrån in till programmet för att önska musik som betytt något i hennes liv. Gud finns lika säkert som Kilafors tänker jag tvärsäkert, kollar kartan och skruvar upp ljudet.]]></description>
            <content:encoded><![CDATA[<p>Denna tid är den vackraste av alla tider. Jag åker 20 mil genom Hälsingland med programmet Önska i P2 som enda sällskap. När jag kör genom den lilla byn Kilafors ringer en lyssnare just därifrån in till programmet för att önska musik som betytt något i hennes liv. Gud finns lika säkert som Kilafors tänker jag tvärsäkert, kollar kartan och skruvar upp ljudet.</p><p>När jag kommer till bron över Voxnan hamnar jag tillfälligt i P3 som sänder nåt slags skrikigt morgonprogram som tycks tro att det fortfarande är provocerande att svära. Radiorösterna åker slalom mellan svordomar, könsord och ursäkter i nån slags pubertal föreställning om att det är så Sverige vill väckas eller inte. Jag suckar och somnar nästan vid ratten innan jag lyckas återvända till P2<!-- -->.<!-- --> Bara namnet, Önska, får mig att vakna från de sövande skriken.</p><p>När jag passerar Bollnäs är hjärtat redan fyllt av vemod och värme. Ändå återstår några vackra mil upp till Undersvik. Även vemodet är vackert viskar musiken, som kontrast mot allt som bara rusar på och skriker Framåt, Fortare, Mera. Eftertankens kranka blekhet är fylld av livets färger. Hela skalan.</p><p>I Hälsingland är bergen blå. Det vet hälsingen Tomas Anderson Wij som skrivit en av de vackraste sångerna, Blåa berg: “Jag har rest till de fyra hörnen men aldrig funnit just den plats som jag kan längta till. Har alltid undrat hur en hemkomst känns, jag sökte aldrig här, jag sökte aldrig här. Blåa berg, några har redan gått dit, snart går vi dit vi med. Blåa berg. Solen nuddar blåa berg i väst och nu kommer de till mig. Min syster säger ”ingenting att vara rädd för, ditt slut är inget slut. Vi väntar här på dig”. Blåa berg, några har redan gått dit snart går vi dit vi med. Blåa berg.”</p><p>Jag har flyttat mycket i mitt liv och alltid undrat hur en hemkomst känns. Jag är fortfarande osäker på svaret. Hälsingland är Norrland, viskar mitt hjärta från Korpilombolo i en antydan om riktningen. Himlen? Och min syster kanske väntar på mig där, i den framtid vi går mot allihop. De blåa bergens land.</p><p>När Ekot ger mig nyheterna i Arbrå far min tanke till Sheila och den engelska språkkurs jag genomfört. ”I love the nature” funkar inte om jag på engelska vill förklara att jag älskar naturen. Det är en rak invit till nudistliv i skogen. ”Countryside” heter det om man vill vara korrekt, men jag vill egentligen inte vara korrekt. För det nakna, visst är det dit vår längtan sträcker sig? Det naturliga, det icket dolda? Det hudnära? Skriver jag, utan att vara nudist men däremot ganska nybliven sommarstugeägare. Det är nåt med koltrasten, bofinkarna och fasanerna som får mig på fall. Som ett löv.</p><p>Jag kommer fram till kyrkans stiftsgård i Undersvik med både leende och energi trots den tidiga morgonen. En dikt jag läste i gryningen kanske var det som satte fart på allt. 1953 skrev Harry Martinson Cikada: ”Hur skönt det vore mången gång när krigens eldar brinna stå genomskinligt osårbar och kunna helt försvinna i eldfast lycka som en gnom, på vingar lika glada. Hur skönt att plötsligt i ett träd bli trollad till cikada.”</p><p>Jag närmar mig det sammanträd som väntar med en undran: Hur genomskinlig kan man bli utan att utplånas? Och hur bepansrad kan man vara utan att förlora förmågan att flyga?</p><p>Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[En bekännelse om beroende]]></title>
            <link>https://sasjo.github.io/gunnarsjoberg.se/en-bekannelse-om-beroende</link>
            <guid>en-bekannelse-om-beroende</guid>
            <pubDate>Tue, 18 May 2010 00:00:00 GMT</pubDate>
            <description><![CDATA[I min förra krönika bekände jag min ohändighet. Nu är det dags att bekänna mitt beroende. Det finns helt enkelt något jag inte klarar mig utan och varje gång jag nyttjar det blir jag trygg och känner frid. Jag talar om hantverkare.]]></description>
            <content:encoded><![CDATA[<p>I min förra krönika bekände jag min ohändighet. Nu är det dags att bekänna mitt beroende. Det finns helt enkelt något jag inte klarar mig utan och varje gång jag nyttjar det blir jag trygg och känner frid. Jag talar om hantverkare. </p><p>Jag är kraftigt beroende av hantverkare. Det räcker med att en huvudsäkring går för att jag ska ringa upp Eljouren. Visst, det handlar om mitt bräckliga självförtroende kring allt som har med verktyg att göra. Ja, jag vet att jag flyr mitt ansvar som stugägare eller allt vad det nu kan handla om. Man? </p><p>Men ändå. Hej, jag heter Gunnar Sjöberg och jag är beroende av hantverkare.</p><p>Det är lätt att håna hantverkare. Jag har gjort det själv, i en krönika för en massa år sen skrev jag att meningen med hantverkare är att väcka människor. De landar före gryningen, släpper ner en massa stålställningar på marken för att sedan lämna platsen i samma ögonblick som alla i grannskapet vaknat. De håller sig liksom undan, säger att de ska komma en tid utan att dyka upp för att sedan plötsligt komma helt oväntat. Hantverkare är liksom på glid. </p><p>Men det är naturligtvis inte sant. Hantverkare väcker inte folk i onödan och är varken på glid eller ständig flykt. De hjälper de hjälplösa. Däremot äter de lunch märkligt tidigt. Jag har känt doften av deras pyttipanna när jag bryggt mitt morgonkaffe.</p><p>Sedan i höstas är jag osäker innehavare av ett fritidshus en bit öster om Uppsala. På något förunderligt sätt lyckades jag med att vara konstant osäker villaägare i Luleå i nästan 15 år. När jag skriver detta inser jag också att jag är beroende av grannar och vänner. Inga katastrofer inträffade, det fanns alltid ett gott råd att följa eller en varm hand att hålla. Jag hade nån slags elpatron kopplad till oljepannan och jag begrep aldrig hur den funkade. Den krånglade, men det löste sig alltid på nåt märkligt sätt. Kanske är mitt beroende så synligt att det väcker medkänsla och engagemang?</p><p>Till fritidshuset måste hantverkare införskaffas och så har skett. El och rör, det är nyckeln till ett tryggt boende. Både elektrikern och rörmokaren har varit och hantverkat i huset på egen hand. De vet var nyckeln är och min tillit måste ha smält deras hjärtan. Nu trillar räkningarna in och de har nästan jobbat gratis. Jag vägrar tro att de försöker dra in mig i ett djupare beroende genom att erbjuda introduktionspriser…</p><p>För att orka vara chef måste man kunna delegera. För att finna vänner måste man våga öppna sig. För att älska måste man våga falla. Det finns så många famnar omkring oss. Famnar som vill ta ansvar, avlasta, bära och ta emot. Jag vill kasta mig i dem och tackar Gud för alla jag fått möta. Allvarligt, utan dem hade jag inte klarat mig. Visst, proppar kan ryka och rör kan frysa men det är inte vad jag skriver om. Jag skriver om hjälpsamheten, all vänlighet som omger oss. Hur sorgligt det är att motstå den och hur vackert det är att bejaka den. En nyckel till liv är att göra sig beroende.</p><p>I vår har jag skrivit ganska många krönikor om tro, helt enkelt för att jag funderar mycket över det. För mig är tro tillit, att försöka vara närvarande i och öppen för gåtfullheten. Tro handlar mer om frågor än svar och bönen ”hjälp mig” är den vackraste och viktigaste. Därför är hantverkare änglar i mitt liv, budbärare om något större som jag inte behöver begripa och bevis på den kärlek som omger mig utan att jag förtjänat den. </p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Att leva med sig själv]]></title>
            <link>https://sasjo.github.io/gunnarsjoberg.se/att-leva-med-sig-sjalv</link>
            <guid>att-leva-med-sig-sjalv</guid>
            <pubDate>Tue, 04 May 2010 00:00:00 GMT</pubDate>
            <description><![CDATA[Jag har levt med mig själv i många år och lärt mig både mina styrkor och svagheter någorlunda. Jag kan svara på vad som stressar mig och lugnar mig och överraskas sällan av helt nya reaktioner. Det mesta är bekant. Man skulle kunna säga att jag är hemma i mig själv. Men bara skulle, ty häromveckan var jag helt borta.]]></description>
            <content:encoded><![CDATA[<p>Jag har levt med mig själv i många år och lärt mig både mina styrkor och svagheter någorlunda. Jag kan svara på vad som stressar mig och lugnar mig och överraskas sällan av helt nya reaktioner. Det mesta är bekant. Man skulle kunna säga att jag är hemma i mig själv. Men bara skulle, ty häromveckan var jag helt borta.</p><p>Det hände sig vid den tiden att altanen skulle tvättas. Altanen, den stora, runt det lilla fritidshuset. En av mina svagheter är min monumentala ohändighet. Jag blir nervös när jag ser en hammare och helt ställd när grannen frågar om jag har en avbitartång. En gång trodde jag mig kunna använda en geringssåg, men listerna blev inte bra. Mitt självförtroende sjunker som en sten i det hav av händighet som skapats av Martin Timell och Den Där Snickaren Som Dansade En Vinter i TV. </p><p>Jag är bra på att köpa saker och fråga om hjälp. Alltså bad jag Bauhaus om goda råd för altantvätt. Jag köpte märket som rekommenderades, efter att ha låtsats fundera över olika alternativ. Bauhaus är ingen bra miljö för mig, jag växer inte där. Problemet var att jag glömt läsglasögonen hemma så jag köpte 15 liter tvättmedel för mycket. Jag borde ha förstått bättre. Jag hade kunnat tvätta en fotbollsplan.</p><p>Men det var på slangen jag snubblade. Den befintliga gick sönder när jag skruvade fast den på utomhuskranen. Inte slangen alltså, utan den där typen av anslutning. Så jag åkte tre mil in till Bauhaus för att köpa ny kopplingsanordning. Det finns en värld för allt, även för slangar och kopplingar. Utan en aning om dimensioner köpte jag nåt som verkade vettigt och körde tre mil tillbaka till stugan. Visst, det var fel dimension. Sex mil i onödan.</p><p>Jag blev störd men också tvärsmart och skar en bit av den fungerande vattenslangen. Med den i fickan åkte jag tillbaka till Bauhaus för att få rätt dimension. För att vara riktigt säker gav jag slangen till en expedit och bad om hjälp. Hon plockade ihop vad jag trodde jag behövde och med ett händigt leende åkte jag tillbaka till stugan. Det blev eftermiddag, 12 körda mil och Gunnar trodde det var gott.</p><p>Om det inte varit för grejen. Slangen monterades, men den lilla saken som skulle fästa den vid utkastaren hade varken jag eller expediten tänkt på. Återigen sjönk jag som en sten i det där havet. Det var länge sedan jag känt mig så dum, så borta, så ovän med den ohändighet jag trodde jag lärt mig känna. Inte sex mil till ropade mitt blod, inte 18 mil en söndag för att få en vattenslang att funka med en kran. Jag tror att jag dog.</p><p>Jag vet inte vad den saken heter som fattades, men du som läst ända hit fattar. För jag är mest ohändig. Jag vägrade förstöra den lediga dagen med att köra tillbaka till Bauhaus för tredje gången så jag gav mig ut på spaning i grannskapet. Där hittade jag en sommarstuga som hade en utkastare med en sån där grej fastskruvad. Jag var händig nog att skruva loss den och fästa den i den kran som nu var min, om än hatad. Och se, det blev morgon, vattnet rann till och Gunnar såg att det var gott.</p><p>Varför skriver jag detta? Jag vågar inte formulera nån sensmoral, särskilt eftersom jag senare skruvade tillbaka grejen jag tjuvlånat av grannen och köpte en egen på Bauhaus. Men med fel dimension. Misslyckandet fortsätter, så även mitt liv. </p><p>I ett avslappnat leende tänker jag ändå att misslyckas också är en sätt att lyckas.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Gud är inte religiös]]></title>
            <link>https://sasjo.github.io/gunnarsjoberg.se/gud-ar-inte-religios</link>
            <guid>gud-ar-inte-religios</guid>
            <pubDate>Tue, 20 Apr 2010 00:00:00 GMT</pubDate>
            <description><![CDATA[Ännu en gång har jag varit i Härnösand, denna stad jag blivit smått kär i. Norrut är alltid en bra riktning och solen kysste snön hela vägen på tågresan från Uppsala. Vackrare kan det knappast bli.]]></description>
            <content:encoded><![CDATA[<p>Ännu en gång har jag varit i Härnösand, denna stad jag blivit smått kär i. Norrut är alltid en bra riktning och solen kysste snön hela vägen på tågresan från Uppsala. Vackrare kan det knappast bli.</p><p>Vad är Gud för dig, frågade en kursdeltagare helt oväntat. Jag var mitt inne i nån slags utläggning om vad det är att vara människa och förhålla sig till livet och allt som är möjligt och omöjligt. En gudomlig energi som fyller och håller samman hela universum blev mitt snabba, fallskärmslösa svar. Senare tänkte jag på Luthers definition – Gud är den till vilken du sätter allt ditt hopp – och kände att han kanske hade hållit med mig. Gud är i alla fall inte religiös och definitivt inte katolik. Sannolikt inte heller lutheran.</p><p>Religion är en konstruktion, skriver jag som en av dess tjänare. Jag tröstar mig med att självdistans är en styrka. Konstruktioner krackelerar alltid och just nu är det alla pedofilavslöjanden i katolska kyrkan som bevisar tesen. Konstruktionerna, även de religiösa, skapar trygghet och hjälper oss att både förstå, förklara och förutse. Men de gör oss också blinda då konstruktionen i sig ställer sig i vägen för den idé eller Gud den är till för att förklara. Nu, när katolska kyrkan står där avklädd, är det naturligtvis helt vansinnigt att den, även med påvars stöd, valt att hellre värna konstruktionens rykte än Guds kärlek och barnens liv. </p><p>Åh, jag stannar upp i mitt ordval. Marcus Birro skrev för någon vecka sedan en fantastisk text i DN om katolska kyrkans nödvändiga uppgörelse med pedofilin, celibatet och synen på homosexualitet och preventivmedel. Han kan göra det som troende katolik. Jag, som lutheran, lägger ner min röst för att inte riskera att falla i fällan att utse katolska kyrkan som syndabock. I en större mening är vi alla syndare och om mitt budskap med denna krönika är att öppna gränser, varför ska jag då landa i att upprätta nya, nu mot katoliker? Att mota gränser är min kamp, inte att bekämpa katoliker. Visst, katolska kyrkan har problem just nu och så blir det när konstruktionen blir Gud. Vi förblindas.</p><p>Det glada budskapet är att vi lever i påskens befriande svallvåg: Gud står över alla religioner och definitioner. Det närmsta vi kan komma är att Gud är Den som alltid är eller Den som aldrig låter sig definieras. Jag tror att det finns en gudomlig närvaro i skapelsen som helt enkelt bara är. En sammanhållande kraft, alldeles oavsett vår tro och våra teorier. Det betyder i så fall att Guds närvaro inte är beroende av vår upplevelse. Den bara är. Och axlar borde sänkas. Amen.</p><p>Jag skriver min krönika på väg genom ett landskap som öppnar sig. Det är så vackert så jag förstår inte hur man kan låta bli att förundras över mysteriet. Tro är att öppna sig för den gudomliga närvaron, att försöka vara närvarande i den. Se bortom konstruktionen. Sen handlar det om att förhålla sig. Kyrkans styrka är tillsammans, att vi närmar oss mysteriet gemensamt. Mångfalden kommer bra mycket närmare förståelse än enfalden. Allahu akbar, Gud är större. Alltid.</p><p>Tack och lov, tänker jag, och ser fram emot att möta barnbarnet Felix som föddes på påskdagen. Ett av alla barn på vilken ingen må förgripa sig utan stort straff. Och en av alla de små i vilken Gud valt att möta oss. Felix, den lycklige.<br>
<!-- -->/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[En predikan om tröst]]></title>
            <link>https://sasjo.github.io/gunnarsjoberg.se/en-predikan-om-trost</link>
            <guid>en-predikan-om-trost</guid>
            <pubDate>Tue, 06 Apr 2010 00:00:00 GMT</pubDate>
            <description><![CDATA[Jag hörde någon säga att behovet av tröst aldrig varit större än i vår tid. Jag vet inte det jag. Tror snarare att behovet är konstant. Men det är klart, med ökade avstånd mellan våra hjärtan så ökar tomheten och därmed behovet. Fast å andra sidan vet jag inte om avståndet mellan våra hjärtan är större nu än för femhundra år sedan. Jag var inte med då.]]></description>
            <content:encoded><![CDATA[<p>Jag hörde någon säga att behovet av tröst aldrig varit större än i vår tid. Jag vet inte det jag. Tror snarare att behovet är konstant. Men det är klart, med ökade avstånd mellan våra hjärtan så ökar tomheten och därmed behovet. Fast å andra sidan vet jag inte om avståndet mellan våra hjärtan är större nu än för femhundra år sedan. Jag var inte med då.</p><p>Trösten har två ögon och därmed finns dubbel risk för blindhet: Antingen gör vår vilja att ge tröst oss blinda för vårt eget behov av tröst. Eller så gör vårt behov att få tröst oss blinda för andras behov. </p><p>Jag har läst Nathan Söderbloms bok ”Humor och melankoli och andra Lutherstudier” från 1917 och inspirerats av den. I boken skildras Martin Luthers perioder av ångest, depressioner och svag hälsa, men med lika stor glöd hur han på olika sätt försöker hjälpa sig själv att återvinna livsmodet. Han beskriver åtta nycklar till livsmod som kan fungera även för oss i vår tid: Ordet, Vänskapen, Kroppens behov, Musiken, Humorn, Bönen, Trösten och Arbetet. Jag sammanfattade dem i Luthers Lilla Sommarkatekes för något år sedan.</p><p>Luther kallade sig själv för Molestus et importuunus consolator, en besvärlig och obekväm tröstare. Men hans liv visade på motsatsen; han glömde sina egna plågor när han mötte andras och i den meningen var han en god tröstare. Det handlar om konsten att leva sig in i den andres liv. Byta perspektiv.</p><p>Han använde också humorn och ironin som tröst och perspektiv på olika plågor. När kyrkoherde Musa klagade över att han inte kunde tro vad han predikade, svarade Luther honom följande: Gud vare lov och tack att det går så även för andra. Jag trodde att det endast var så med mig... Med andra ord: den nakna sanningen kan befria oss.</p><p>Slå dig lös, ungefär så kan man sammanfatta Luthers krassa råd till den modlöse. Lev livet fullt ut så retar du Djävulen, samlingsnamnet på allt som vill förvägra oss livet. Missmod fördrivs med råa skämt. Luthers strategi var drastisk och, jämfört med alla fördomar, djupt oluthersk. Så här lyder ett annat av hans råd: Djävulen vill göra oss rädda och försiktiga – låt oss istället gå till offensiven. Kläm till med något riktigt anstötligt, det må vara en smula utöver det nödtorftiga i mat och dryck eller ett grovt skämt eller mustig glosa. Håll dig sedan morsk emot den samvetsömma reaktionen, så att djävulen känner sin oförmåga.</p><p>När Luther predikade och skrev om tröst återvände han ofta till det som för honom var det mest centrala trösteordet ur bibeln: Gud är större än vårt hjärta och förstår allt. Luthers lakoniska och raka kommentar till bibelordet är denna: Förtvivlan är förbjuden, det är vårt hjärta som skapar den förbittrade, vrede guden och det rädda sinnet. Vårt hjärta är mindre än vår Gud. Mot det onda samvetet ska du säga: Du är en liten droppe. Gud är en oändlig eld som torkar upp droppen.</p><p>Kära läsare (jag fortsätter i den predikoton jag redan lagt an), med de orden möter vi våren, sommaren och framtida vintrar och fortsätter dela liv med varandra. Det dåliga samvetet – skulden, misslyckandet, allt som blev fel – är en liten droppe. Gud är en oändlig eld som torkar upp den. Och alla vänner hjälper till, alla goda människor och all kärlek som finns omkring oss. Tröst och tillit är i den meningen kamrater, gåvor ur samma kärl.</p><p>Så, forca. Lev framåt. Halleluja. Amen.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Ett verkligt samtal tror jag]]></title>
            <link>https://sasjo.github.io/gunnarsjoberg.se/ett-verkligt-samtal-tror-jag</link>
            <guid>ett-verkligt-samtal-tror-jag</guid>
            <pubDate>Tue, 23 Mar 2010 00:00:00 GMT</pubDate>
            <description><![CDATA[Det började med att en av bordsgästerna förklarade vad färgblindhet är, att det oftast handlar om svårigheten att se skillnad mellan rött och grönt. Åhå, sa någon, hur vet man då när man ska stanna vid ett trafikljus? Man ser vilken lampa som lyser, blev det självklara svaret. Sen hamnade vi i en diskussion om färgernas värde och tillvarons inbyggda gåtfullhet.]]></description>
            <content:encoded><![CDATA[<p>Det började med att en av bordsgästerna förklarade vad färgblindhet är, att det oftast handlar om svårigheten att se skillnad mellan rött och grönt. Åhå, sa någon, hur vet man då när man ska stanna vid ett trafikljus? Man ser vilken lampa som lyser, blev det självklara svaret. Sen hamnade vi i en diskussion om färgernas värde och tillvarons inbyggda gåtfullhet.</p><p>Rött är rött, sa någon och fick mothugg av en som menade att färger handlar om hur vi upplever dem. Hon citerade en färgforskare som sagt att färg är ett rent känslovärde. En annan bordsgäst, som visste betydelsen av ordet denotation, hänvisade till NCS-systemet enligt vilket färger kan beskrivas exakt. Definitionen på ”bondblå” blir då 5816 B26G. Vackert, tänkte jag inte. En tredje visste ett citat av Verner Panton: Man sitter mer bekvämt på en färg man gillar. Vackert, tänkte jag och prisade en röd fåtölj.</p><p>Så hur vet man vad rött, grönt och blått är? Tänk om allt bara är ett skeende inom oss, en upplevelse. Har det i så fall någon betydelse? Upplevelser är ju å ena sidan alltid sanna men å andra sidan så subjektiva att kanske ingen annan delar dem. Om så, vad är då sanning?</p><p>Om ett träd faller i skogen och ingen finns i närheten som hör det – låter det då? Den klassiska frågan ställde den irländske filosofen Berkeley på 1700-talet. Hans poäng var att världen bara existerar som vi upplever den. Om du skriver ett kärleksbrev som ingen läser, finns då brevet? Ja, själva brevet finns för skribenten men har någon verklig kärlek uttryckts om ingen tagit emot den? I brevskrivarens sinne ja, men i den gemensamma verkligheten? Om det nu finns något som kan kallas gemensam verklighet. Allt kanske handlar om världar och att vi alla lever i vår egen värld.</p><p>Vad har det i så fall för betydelse? Den färgblinde kanske inte alls är färgblind utan bara en person som upplever färger på ett annat sätt. Mobbaren kanske är den mobbade och den som bara menar sig uttrycka kärlek kanske både skrämmer och sårar. Olika världar krockar och vilken är den riktiga? Kanske handlar det om konsten att tänka sig in i den andras situation, att se det egna handlandet ur den andres perspektiv. Att våga ifrågasätta den egna uppfattningen om sant och verkligt. Rött kanske verkligen är grönt, fast jag inte vill det ska vara så.</p><p>Hur viktigt är det att leva i en värld med givna och gemensamma definitioner? Kyrkan är en sådan värld vilket är något av en paradox eftersom vi nu närmar oss påsken, den högtid som vänder upp och ner på den verklighet vi tror oss känna. Vid lunchbordet vågade vi oss på att prata om uppståndelsen, änglar och livet efter döden. Tänk om flera världar existerar parallellt och att den jag uppfattar bara är en millimeter av hela milen? Hur kan jag då vara så tvärsäker på att det ena finns eller det andra inte? Borde inte öppenhet vara norm, åtminstone i kyrkan? </p><p>Och hur var det nu med graven den där påskdagen, var den inte öppen och tom? Hur kommer det sig då att vi som är med i olika kyrkor är så ivriga på att formulera definitioner och sen rulla tillbaka stenen för graven bara för att bevara det vi tror oss veta finns bakom?<br>
<!-- -->Nej, tacka vet jag Maria Magdalena som stod kvar inför den öppna graven och lät tårarna rensa blicken. Bortom, det är ett bättre perspektiv! Och här, nu, i detta andetag! </p><p>I den andan fortsatte bordssamtalet. Att inte riktigt veta är vishet. Tror jag.<br>
<!-- -->/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Misstag har också en mening]]></title>
            <link>https://sasjo.github.io/gunnarsjoberg.se/misstag-har-ocksa-en-mening</link>
            <guid>misstag-har-ocksa-en-mening</guid>
            <pubDate>Tue, 09 Mar 2010 00:00:00 GMT</pubDate>
            <description><![CDATA[Det är viktigt att lära av sina misstag, annars har dom ju inte varit till någon nytta alls. Så tror jag Jan Eliasson har sagt. Och det är aldrig för sent att lära sig.]]></description>
            <content:encoded><![CDATA[<p>Det är viktigt att lära av sina misstag, annars har dom ju inte varit till någon nytta alls. Så tror jag Jan Eliasson har sagt. Och det är aldrig för sent att lära sig.</p><p>Kvinnligt och manligt får se ut hur vi vill, så länge det kvinnliga är underordnat och båda parter hjälps åt att dölja det. Så vet jag att Hanne Haavind, professor i psykologi vid Oslo Universitet har sagt. Det provocerande i hennes ord är att ojämställdheten vilar på en gemensam överenskommelse mellan könen. Tyvärr tror jag hon har rätt.</p><p>Jag hoppas att Internationella Kvinnodagen inte firades med tårta på så många arbetsplatser. Den är inte som Mors Dag, en anledning till fest mitt i gråa, kalla vintern. Den är en möjlighet till reflektion och självrannsakan, en anledning att kritiskt se till dolda strukturer och omedvetna handlingar i våra egna liv, på arbetsplatser och i hem. Allt som bidrar till att behålla en diskriminerade könsordning. Tårtan passar liksom inte in i sammanhanget då det inte finns så mycket att hurra för. Däremot är det bra att Internationella Kvinnodagen infaller mitt i fastan.</p><p>Jag har gått en jämställdhetsutbildning och lärt mig massor. Som sagt, det är aldrig för sent att lära sig. Skriver jag, trots att min ingång i utbildningen var en känsla av att vara ganska medveten i frågan. Jag tror fortfarande att jag är medveten, och det är steg ett till förändring, men jag är också medveten om att jag som man (och chef) sitter fast i strukturer, traditioner och värderingar som gör mig till en pusselbit i Hanne Haavinds definition av den skenbara jämställdheten. Fast jag inte vill det. </p><p>Jag har lärt mig ett nytt ord: Homosocialitet. Det handlar om att män har lättare att identifiera sig med män och eftersom män oftare har makt så blir konsekvensen att en manlig överordning bevaras och förstärks vid rekryteringar, befordringar etc. Det är helt enkelt lättare att känna igen sig i den som är som en själv. Om det stämmer har kvinnor naturligtvis lättare att identifiera sig med kvinnor och då borde det finnas en kvinnlig homosocialitet. Men säg de sammanhang där kvinnlig överordning är norm?</p><p>Jag har också lärt mig att när kvinnor blir fler än 30% uppfattas de som ett hot av män, men också att män kommer mer till sin rätt i könsblandade grupper än vad kvinnor gör. Hur sorglig är då inte homosocialiteten? Den förminskar både kvinnor och män.</p><p>För många år sedan skrev jag ett konfirmandmaterial med Inger Aasa Marklund. Inte heller då var det för sent att lära sig, för när vi gjorde en ordbok så började Inger räkna fotografierna. Jag märkte irritationen bland männen omkring mig, och även hos mig själv. Men slutsatsen var solklar: Det var 75% bilder på män och 25% på kvinnor. Männen uttryckte laganda, kraft och framgång medan kvinnorna uttryckte omsorg, närhet och stillhet. Bildbyte blev konsekvensen.</p><p>Jag har också lärt mig att ambulanser oftare har blåljuset på när de kör män som drabbats av hjärtinfarkt jämfört med kvinnor. Och att kvinnor är överrepresenterade i den grupp som får diagnosen depression.</p><p>Slutsats: Ojämställdhet är ingen slump, det är inget som bara blir. Problemet är inte personliga fördomar, problemet är strukturella hinder. Så till nästa Internationella Kvinnodag kan vi väl skippa tårtan och ta tag i vår egen del i systemet istället. Lära oss av misstagen, kvinna som man.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Dra flagga i stång]]></title>
            <link>https://sasjo.github.io/gunnarsjoberg.se/dra-flagga-i-stang</link>
            <guid>dra-flagga-i-stang</guid>
            <pubDate>Tue, 23 Feb 2010 00:00:00 GMT</pubDate>
            <description><![CDATA[Det finns sådant man ska äta bara någon gång per år. Typ surströmming och semla, men helst inte samtidigt. Sådant som har något att säga oss strax innan vi stoppar in det i munnen.]]></description>
            <content:encoded><![CDATA[<p>Det finns sådant man ska äta bara någon gång per år. Typ surströmming och semla, men helst inte samtidigt. Sådant som har något att säga oss strax innan vi stoppar in det i munnen. </p><p>Vad semlan 2010 vill säga tror jag ligger i locket: Att lyfta det och se vad som döljer sig under det självklart synliga. Den vill få oss att se djupare, se bortom det som begränsar våra tankar, känslor och liv. Alla måsten, borden och det som påstås inte vara möjligt. Den som lyfter på locket anar en vänlig viskning: Vad vill du egentligen? Med ditt liv, allt som är kvar? Det jobbiga är inte frågan, det jobbiga är tillägget egentligen. Det ordet ställer alla livsval på sin spets och gör att svaret rimligen dröjer och att tanken tar ett andra varv. Det som kallas eftertanke.</p><p>Fettisdagen är sista dagen innan fastan, som sen pågår fram till påsk. Tanken med fastan är att under en period medvetet avstå något självklart för att istället ge rum för nya upptäckter. Här skulle jag kunna avstå från att fullfölja krönikan, i nån slags angivelse av paus. För det är också vad det handlar om. Att ta våra liv på så stort allvar att vi ger oss tid att reflektera över det. Att korrigera kursen, ta in den rätta inriktningen så det stämmer med vad vi tror oss vilja. </p><p>Vad vi egentligen vill är ofta dolt i dunkel. Liksom vad som var och är de rätta livsvalen. Men ifrågasättandet är en god gärning som ger spänst i våra liv och sinnen, precis som tvivel är en förutsättning för en levande tro. Att ifrågasätta det självklara, det möjliga och det som anses vara sanning. För den som vågar lyfta på lock kan livet bli både djupare och större men definitivt inte enklare.</p><p>När jag stannar upp i mitt skrivande hör jag Bengt Kalla, Charlottes farfar, säga i TV att han om två timmar ska dra flaggan i stång. Så underbart. Hans glädje bubblar av gråt och skratt och det är klart att man då ska dra flaggan i stång. Vad är annars flaggan till för? Och stången?</p><p>Farfar drar flaggan i stång för att hylla barnbarnet som gjort vad hon vill och till och med det som en del trodde inte var möjligt. Egentligen. Flaggan blir en symbol för det möjligas verklighet. Ett ifrågasättande av alla gränser och en spark mot alla lock som lagts på. Och just därför en hyllning till det liv som alltid är större än vår föreställning om det.</p><p>Jag vill komma till jobbet varje morgon med en känsla av att ha dragit flaggan i stång. Att ha mött den nya dagen med öppen och höjd blick. Jag vill ta åt mig av all energi de människor jag möter vill ge. Jag vill hälsa på dem jag möter varje dag utan att alls veta vilka de är. Jag vill tacka bilisterna som stannar vid övergångsstället och nicka igenkännande åt butiksinnehavarna. Jag vill känna mig hemma i en värld och ett liv jag egentligen vill.</p><p>Lyft på locket, viskar semlan precis när jag känner grädden nudda läppen. Hur kan jag äta den utan att följa dess råd? Åtminstone denna dag? Öppna mina sinnen mot det liv som är, det som sammanfattas i påsken; all glädje, all kärlek, alla svek och all gemenskap. Det vi kallar Stilla veckan rymmer allt. </p><p>Så jag hedrar semlan och öppnar mig. Flyttar fokus från mitt eget kända till något större okänt. Det underbara är att jag inte ens behöver anstränga mig. Livet möter mig framifrån, blicken bakåt kan jag sluta.</p><p>Surströmmingen får vänta med sitt inlägg i ämnet.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Luleå-Korpilombolo-Luleå]]></title>
            <link>https://sasjo.github.io/gunnarsjoberg.se/lulea-korpilombolo-lulea</link>
            <guid>lulea-korpilombolo-lulea</guid>
            <pubDate>Tue, 09 Feb 2010 00:00:00 GMT</pubDate>
            <description><![CDATA[Jag glömmer aldrig bilfärden från Luleå till Korpilombolo i december för några år sedan. Jag skulle medverka vid Nattfestivalen och hann ikapp en snöstorm som följde mig ända från Morjärv. Korpilombolo tog emot med vita snödrivor och gulröda eldkasar. Vackrare än så är sällan sett. På hemvägen mötte jag plogbilen i Teurajärvi och körde vänstertrafik ända till Överkalix.]]></description>
            <content:encoded><![CDATA[<p>Jag glömmer aldrig bilfärden från Luleå till Korpilombolo i december för några år sedan. Jag skulle medverka vid Nattfestivalen och hann ikapp en snöstorm som följde mig ända från Morjärv. Korpilombolo tog emot med vita snödrivor och gulröda eldkasar. Vackrare än så är sällan sett. På hemvägen mötte jag plogbilen i Teurajärvi och körde vänstertrafik ända till Överkalix.</p><p>När jag skriver detta sitter jag omsluten av tystnad i Uppsala, Sveriges fjärde stad. Snön faller utanför mitt fönster och påminner alla om förlåtelsen. Det vita och det som får bäddas in. Det mjuka täcker det hårda och tystnaden besegrar allt larm. Ingen kan falla vackrare än snö. </p><p>Jag vet att jag hyllat den gröna vintern, efter att kämpat med plogvallar och tjäle nästan hela mitt liv. Men snön får nu även mig på fall. Jag landar mjukt i insikten om växlingens värde. Årstidernas och det egna livets. Allt behöver inte synas och se likadant ut. De fyra årstiderna påminner oss om att det åtminstone finns fyra perspektiv på allt. Världen skulle se annorlunda ut om vi bara bejakade det.</p><p>Jag inser också fallets värde. Att stå stadigt är inte att stå i givakt, den som försöker faller som alla andra men fallet blir så onödigt tungt. Lätt böjda knän är en god livshållning, grundad i insikten om att alla faller någon gång och att fokus bör ligga på att resa sig istället för att undvika själva fallet. Världen skulle se väldigt annorlunda ut om vi bejakade även det.</p><p>Jag inser också att jag skriver i ett lätt romantiskt tonläge. Det känns bra, hellre mjukt än hårt och hellre vitt än svart en kväll som denna då snön mångdubblar det ljus som redan finns. En stark människa är den som inser att hon är svag, en klok är den som inser att hon ingenting vet. Ödmjukhet, även den egenskapen följer liksom med snöfallet från himmelen. Som en nådegåva i vitt.</p><p>Den dag som jag nu avslutar med att skriva min krönika, började på Centralstationen i Uppsala där jag väntade på tåget som skulle ta mig till Härnösand, denna stad vars skönhet jag upptäckt så sent. Jag förväntade mig försening norrut, därifrån snöstormen skulle möta oss. Men förseningen kom söderifrån; signalfel vid Karlberg i Stockholm. När jag väntat en timme gav jag upp, föreläsningen fick ställas in och dagen börjas om.</p><p>Redan på Centralstationen var stämningen uppsluppen. Ingen svor över SJ, vi bara log överseende. Planerna fick läggas om, dagen fanns ju kvar och plötsligt var den öppen. Än sen, var den kollektiva tanke som fyllde rummet. Ospårad terräng väntade den som vill utmana det oväntade. Kända marker den som helst spelar på hemmaplan.</p><p>För egen del gav jag mig iväg till arbetsplatsen med den bestämda ambitionen att ge vidare av den energi som fyllde mig. Jag pratade med mina arbetskamrater, visslade i trapphuset och fikade lite för länge. Vid arbetsdagens slut hade jag nästan inte gjort någonting och därmed, anar jag, massor. Det viktigaste kanske gömmer sig i det oplanerade. Tänk om meningen har tagit sin tillflykt till marginalen i denna vår värld av definitioner och kalkyler. Vad blir konsekvensen av en sådan tanke?</p><p>Växling, fall och ödmjukhet. Visst, det som göms i snö kommer upp i tö, fling, fling, men vid det laget är det annorlunda. Allting rör sig och ingenting blir riktigt som vi tänkt oss. Hur underbart är inte det.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Goda råd är dyra]]></title>
            <link>https://sasjo.github.io/gunnarsjoberg.se/goda-rad-ar-dyra</link>
            <guid>goda-rad-ar-dyra</guid>
            <pubDate>Tue, 26 Jan 2010 00:00:00 GMT</pubDate>
            <description><![CDATA[Med livet lär man sig att det finns råd man inte ska följa. Att alltid dra kortet åt samma håll är ett sånt – när det strular i kassan på ICA eller i parkeringsautomaten handlar det istället om att dra det åt andra hållet. Göra tvärtom är ett råd så gott som något.]]></description>
            <content:encoded><![CDATA[<p>Med livet lär man sig att det finns råd man inte ska följa. Att alltid dra kortet åt samma håll är ett sånt – när det strular i kassan på ICA eller i parkeringsautomaten handlar det istället om att dra det åt andra hållet. Göra tvärtom är ett råd så gott som något.</p><p>Vid nyår åkte jag på charter. Vi pratar Ving, Thomas Cook Airlines, Arlanda, Gran Canaria och tidig morgon nyårsdagen 2010<!-- -->.<!-- --> Och plats 6F. Flygvärdinnas råd är bekant sedan länge: Placera allt handbagage under stolen framför dig. Jag lyder hennes råd utan att protestera eller tänka efter. Om inte störtar vi, är det outsagda hotet i instruktionen.</p><p>Min mjuka väska hamnar följaktligen under stol 5F. Efter några timmar tar jag upp den för att plocka fram boken Gunnar (javisst, ett mycket narcissistiskt inköp av mig) skriven av Bob Hansson. Väskan är lite fuktig, men jag tänker att det beror på kondens från luftkonditioneringen. Ytterligare någon timme senare ser jag att det droppat något på mina skor. När jag böjer mig ner ser jag några tomma ölburkar cirkla på golvet, så jag tänker att det är därför mannen i stolen är så märkligt stilla. Han sitter helt enkelt och smygsuper medhavt.</p><p>När vi lämnar planet inser jag att handbagaget blivit riktigt blött. Jag inser också att mannen framför är redlöst berusad, han sitter kvar i sin stol och skriker okvädningsord till andra passagerare. Hans medföljande rusar ut ur planet. Det var sista droppen, kanske hon tänker, och i hjärtat lyckönskar jag henne till ett större liv.</p><p>I transferbussen drabbas jag av en ack så väldefinierad doft av urin och inser vad som hänt: Mannen har pinkat ner hela mitt handbagage. </p><p>Doften lägger sig tät över Gran Canaria, följer oss in det fina hotellet och ut på balkongen. Gunnar får jag slänga, boken alltså. Paraplyet kan hantera urin, tänker jag och lägger det på tork. Plånboken desinficerar jag med handsprit men de blöta sedlarna gör jag mig snabbt av med. Högra hörnet på resebeviset har klarat sig som genom ett under, alltså är hemfärden inte i fara. Men väskan åker ner i första papperskorg.</p><p>Väl hemma roar jag mig med att terapeutiskt berätta anekdoten för vänner och föra nån slags kamp mot flygbolaget som inte tycker sig ha med urinen att göra. Kanske har de rätt, men jag följde ju deras råd. Ett gott råd som blev ganska dyrt. </p><p>Varför skriver jag denna berättelse? Är detta en krönika som aldrig skulle skrivits, en som ger varje läsare en dålig start på dagen? En text som liksom lägger en våt filt över tillvaron. Eller kan vi, som jag, skratta åt eländet? Köpa en ny Gunnar och njuta av torra bokblad. Tacka Gud för att det som normalt stänker ner paraplyet är något helt annat än nederbörden från flygstol 5F.</p><p>Kanske vi också suckar över insikten om det tragiska med oss människor. Hur kul är det att börja det nya året med att tömma blåsan i ett charterplan? Jag vet inte, finner inga ord för nån slags sens moral annat än den jag inledde med: att inte följa alla välvilliga råd. De bygger ofta på erfarenhet och vad gäller charter har jag nu en alldeles egen sådan.</p><p>Frimodigt avslutar jag med följande råd: Välj din egen väg, liksom plats i flygplan, och undvik alltid 6F. Eller gör tvärtom, sätt dig just där och lita till att 5F har gjort sitt här i livet för att strula till det. Och ta alltid med ett par extra strumpor.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Sommarlov]]></title>
            <link>https://sasjo.github.io/gunnarsjoberg.se/sommarlov</link>
            <guid>sommarlov</guid>
            <pubDate>Tue, 12 Jan 2010 00:00:00 GMT</pubDate>
            <description><![CDATA[Jag skriver denna krönika de sista skälvande timmarna på jobbet innan nyårsledigheten och drabbas av en plötslig sommarlovskänsla. Märkligt, då det just nu är minus tolv grader ute. Inomhus är det tomma korridorer, uppätna chokladaskar och tummade julkort. Jag småskrattar, tar på mig en reklamhalsduk jag fått i julgåva och inser att jag fördriver arbetstiden med att göra ingenting. Och trivs alldeles utomordentligt med det.]]></description>
            <content:encoded><![CDATA[<p>Jag skriver denna krönika de sista skälvande timmarna på jobbet innan nyårsledigheten och drabbas av en plötslig sommarlovskänsla. Märkligt, då det just nu är minus tolv grader ute. Inomhus är det tomma korridorer, uppätna chokladaskar och tummade julkort. Jag småskrattar, tar på mig en reklamhalsduk jag fått i julgåva och inser att jag fördriver arbetstiden med att göra ingenting. Och trivs alldeles utomordentligt med det.</p><p>Ansvarslöshet kan vara en god frukt om den serveras i begränsade portioner. Den gifter sig bra, som det heter i gourmetkretsar, med bekymmerslöshet. Nånstans handlar det om perspektiv och distans. Och en förmåga att släppa taget.</p><p>Fast jag menar kanske inte ansvarslöshet, mera förmågan att ta ansvar för just perspektiven. Att påminna sig värdet, både det höga och låga, av den egna prestationen. Att se sin egen vikt och viktlöshet och därigenom vara ansvarsfull även mot sig själv.</p><p>Jag kom till jobbet i morse med en klassisk lapp i min hand. Efter att ha vaknat alldeles för tidigt med alldeles för många meningslösa detaljer i mitt huvud så steg jag upp och skrev ner en att-göra-lista. Sen somnade jag om.</p><p>Tankarna hade kunnat hålla mig vaken hela natten men det tog bara en halvtimme att genomföra allt som stod på lappen. Märkligt. Oro tycks ibland bygga på extrem överskattning av möjliga bekymmer.</p><p>Så nu sitter jag här med min sommarlovskänsla. Härligt, du varvar ner säger en god kollega som ser min avspända hållning. Men kanske jag varvar upp istället. Släpper taget om det skenbart viktiga för att öppna upp för det verkligt viktiga. Det som får mig att le. Höjer blicken från de dagliga uppgifterna och sträcker mig mot de större, de jag egentligen aldrig får grepp om men ofta funderar över. Och söker.</p><p>De senaste veckorna har jag varit med i ett pågående samtal om gränser och vilja. Vi är så olika vi människor; somliga söker utmaningen, andra flyr den. Somliga bygger gränser, andra överskrider dem. Somliga söker svar på frågan vad de vill, andra gör vad de tycker att de borde göra. Det handlar inte om rätt eller fel utan om olika perspektiv. Olika sätt att gestalta våra liv.</p><p>Sommarlovskänslan får mig att acceptera den tanken. Min livshållning är en av många, men den är i alla fall min. Jag behöver inte försvara mina val och tankar, men inte heller slåss mot andras.</p><p>Så vilken känsla försöker jag egentligen beskriva med mina ord? Kanske är det friheten att stiga över tröskeln till några lediga dagar. Och att själva steget är poängen, inte ledigheten i sig. Möjligheten, och därmed makten, att bjuda in en förändring i mitt liv? Återigen, denna känsla av att meningen gömmer sig i rörelsen. Att livet ständigt måste erövras och att det utmanar mig att ta nya steg.</p><p>Jag ser hur mitt cirklande resonemang riskerar att landa i ett evangelium om ansvarslöshet. Att leva i ett ständigt språng mellan lockande hötappar. Men det är inte vad jag menar. Alla behöver rötter, men jag tror vi ska söka dem inom oss själva. Våga leva rotad i det som är min egen vilja och strävan. Ur det växer friheten; modet att både bygga och överskrida gränser. Ur det växer också balansen mellan vad jag egentligen vill och vad jag vet att jag borde.</p><p>Den som är rotad i sitt inre har inga större problem med rörligheten. Balansen är lättare att återfinna då den växer inifrån.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Större än dina föreställningar]]></title>
            <link>https://sasjo.github.io/gunnarsjoberg.se/storre-an-dina-forestallningar</link>
            <guid>storre-an-dina-forestallningar</guid>
            <pubDate>Tue, 29 Dec 2009 00:00:00 GMT</pubDate>
            <description><![CDATA[Om jag skulle ge ett enda råd till landets alla blivande chefer så vore det detta: Sluta aldrig fråga. Eller förresten, jag låter rådet gälla alla människor i himlen och på jorden inför det kommande 2010\. Sluta aldrig fråga. Tro inte att du vet allt, eller att någon tror att du kan allt. Kapitulera inför insikten om dina brister och bejaka beroende av andra. Den som är klok lär sig av andra.]]></description>
            <content:encoded><![CDATA[<p>Om jag skulle ge ett enda råd till landets alla blivande chefer så vore det detta: Sluta aldrig fråga. Eller förresten, jag låter rådet gälla alla människor i himlen och på jorden inför det kommande 2010<!-- -->.<!-- --> Sluta aldrig fråga. Tro inte att du vet allt, eller att någon tror att du kan allt. Kapitulera inför insikten om dina brister och bejaka beroende av andra. Den som är klok lär sig av andra.</p><p>Mina krönikor formas ofta ur samtal med vänner och en god sådan sa att barnets viktigaste tillgång är leken, kreativiteten och improvisationen. Vännen tog stöd av följande citat: Lek är grunden för all konst och kult, i lek och dans ger du livet möjlighet att vara större än dina föreställningar.</p><p>Större än dina föreställningar. Tänk att gå in i 2010 med den förväntan. Att livet har något mer att erbjuda, att den största begränsningen är den jag lägger på mig själv. Det är en oroande tanke, för den utmanar det bestående. Tänk om detta inte är allt? Tänk om livet bär på något som väntar på just mig? </p><p>Men det är också en underbar tanke. Den ger näring åt ordet ”vill”, ett av de vackraste av ord. Vad vill du med ditt liv, ditt arbete, dina val och relationer? Detta eller något annat? Att leva med de frågorna är underbart men också tärande – de leder till val som inte alltid är de enklaste. Att bygga livsvalen på ”måste” eller ”borde” är i den meningen befriande. Men ack så begränsande.</p><p>Jag går hellre med blicken mot himlen och horisonten än mot backen och alla gränser. Och jag går hellre vilse än att inte komma någonstans.</p><p>När jag för 10 år sedan var präst i Bergnäskyrkan i Luleå, arbetade jag en del tillsammans med yrkesverksamma konstnärer. Framförallt Marianne Öqvist, salig i åminnelse. Att jobba nära kulturarbetare är ett råd lika klokt som att aldrig sluta fråga. För det är precis vad en sann kulturarbetare gör; slutar aldrig fråga. Alltid söka bortom föreställningen, bortom den givna tolkningen och bilden. Livet är större än dina föreställningar!</p><p>Jag är ingen dansare men har förstått så pass att det handlar om modet att ge sig hän, att lyssna och känna och låta kroppen reagera. Som barnet i leken, så närvarande och öppen för det som sker i ögonblicket. Att utan rädsla följa det som sker i stunden. I några korta ögonblick har jag anat det stora i paradoxen att det är möjligt att leva gränslöst på en begränsad yta.</p><p>Dansen, konsten, kulten, leken. Allting ryms i barnet och förhoppningsvis ryms barnet i oss. Jag vet att det jag skriver kan låta naivt, inget för en företagsledare eller framgångsrik kvinna eller man. Men jag tror det är sant. Det lilla barnet frågar och söker och kapitulerar närmast som en reflex inför beroendet av andra.</p><p>Livet är större än våra föreställningar. Som Gud och som 2010.<br>
<!-- -->Gott nytt år!</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[En ädel kamp för öppenhet]]></title>
            <link>https://sasjo.github.io/gunnarsjoberg.se/en-adel-kamp-for-oppenhet</link>
            <guid>en-adel-kamp-for-oppenhet</guid>
            <pubDate>Tue, 15 Dec 2009 00:00:00 GMT</pubDate>
            <description><![CDATA[Den som kämpar för öppenhet för en ädel kamp mot många förbehåll. Ingenstans är det tydligare än i det oheliga landet Israel där Muren reser sig som en hädelse mot Jesu födelsestad Betlehem i Palestina. Betongen skriker ut rädsla, självhävdelse och girighet. Det är klart den väcker vrede hos de instängda och ur vreden väcks våld. Därför är också den kamp så ädel som vill bryta ner Muren utan våld. På båda sidor finns människor som längtar efter varandra, hjärtan som vill försoning och rum för olikhet.]]></description>
            <content:encoded><![CDATA[<p>Den som kämpar för öppenhet för en ädel kamp mot många förbehåll. Ingenstans är det tydligare än i det oheliga landet Israel där Muren reser sig som en hädelse mot Jesu födelsestad Betlehem i Palestina. Betongen skriker ut rädsla, självhävdelse och girighet. Det är klart den väcker vrede hos de instängda och ur vreden väcks våld. Därför är också den kamp så ädel som vill bryta ner Muren utan våld. På båda sidor finns människor som längtar efter varandra, hjärtan som vill försoning och rum för olikhet.</p><p>Vi går mot en jul som innerst inne handlar om en kamp för öppenhet. Vi har ingen synlig Mur i Sverige, men många är de som vill bygga den. Människor som vill diktera villkor för sant och falskt, innanför och utanför. Bygga en värld konstituerad av ett vi och ett dom. </p><p>Märkligt nog finns dessa gränssättare också i kyrkor vars budskap handlar om Guds gränslösa kärlek. Religion kan vara ett av de största hindren för öppenhet – där ryms många konstruktioner för hur vår tro och längtan ska uttryckas och tolkas. Det är dubbelt sorgligt för ur detta växer den rädsla Jesus bekämpade. Öppenhet blir ett hot mot den kyrka som vill definiera rätt och fel, precis som Jesus blev ett hot mot den tidens religiositet. Tröst för ett tigerhjärta är att gränssättarna sover dåligt hur hög muren än är, för om gränserna blir själva innehållet finns mycket att frukta.</p><p>Den distanserade intellektualismen härbärgerar en annan form av gränssättning. Allt ska kunna förklaras och den som försöker hävda nåt slags rum för nåt slags mysterium i livet, målas in i ett hörn av tvärsäkerhet. Gick Jesus på vatten; ja eller nej? Hör Gud bön; ja eller nej? Finns det en himmel; ja eller nej? Även i detta finns en stor sorg, för hur rikt är ett liv med en färgskala som bara består av svart och vitt? Och hur stort livsutrymme erbjuder ett hörn? </p><p>Tro mig, tvivel är en tillgång. Så lyder mitt enkla credo.</p><p>Jag vet att jag snubblar dubbelt; jag förenklar för att komplicera. Men jag vill vara med i en befrielserörelse för öppenhet! Ur gränser växer osäkerhet, men vi behöver konturer för att befästa någon slags identitet. Det helt öppna landskapet kanske bara Ulf Lundell behärskar, vi andra behöver något att luta oss mot. Men när Gud ombeds av Mose att definiera sig själv blir svaret Jag Är Den Som Är. Visst kan leendet anas, den varma blick som vänds mot alla som trodde sig ha förstått? Gud låter sig inte definieras precis som öppenhet aldrig kan fångas in. </p><p>Julens mysterium är öppenhet. Jag är Sanningen säger Jesus i vuxen ålder och gränssättare från alla håll tar fram sina anteckningsblock. Jag är Vägen och Livet säger han i samma andetag och öppnar upp för en osäkerhet. Han lyfter fram barnen som förebilder och den som lyssnar med öppna sinnen kanske anar vad det handlar om. Det måste vara en levande sanning, inte en statisk. En sanning som kan uttryckas på tusen sätt och där mångfalden av uttryck är en styrka. </p><p>Barn kan mer än vuxna gestalta öppenhet. Tänk om det är att vara sann? Leva nära istället för på distans, hylla nyfikenhet istället för gränssättning. </p><p>Gud föds som ett barn som vill öppna upp för barnet inom oss. Min julhälsning blir därför denna: Sök, för barnet finns där. Närmare avbilden, gudsnärvaron inom oss, kommer vi aldrig.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Spontana livsyttringar]]></title>
            <link>https://sasjo.github.io/gunnarsjoberg.se/spontana-livsyttringar</link>
            <guid>spontana-livsyttringar</guid>
            <pubDate>Tue, 01 Dec 2009 00:00:00 GMT</pubDate>
            <description><![CDATA[Jag hörde en bra predikant citera en dansk teolog som förklaring till att goda människorna så sällan tycks medvetna om sin egen godhet. Det handlar om spontana livsyttringar, sa dansken. Om du i grunden är empatisk och lyhörd för andra människor så ger du dem goda gåvor utan att vara medveten om det. Utan beräkning ger du den hopplöse hopp, den sorgsne glädje, den ensamma gemenskap.]]></description>
            <content:encoded><![CDATA[<p>Jag hörde en bra predikant citera en dansk teolog som förklaring till att goda människorna så sällan tycks medvetna om sin egen godhet. Det handlar om spontana livsyttringar, sa dansken. Om du i grunden är empatisk och lyhörd för andra människor så ger du dem goda gåvor utan att vara medveten om det. Utan beräkning ger du den hopplöse hopp, den sorgsne glädje, den ensamma gemenskap. </p><p>Jag tror det finns en växelverkan mellan den enes behov och den andres omedvetna, eller spontana, gåva att ge. Varför är det annars så ofta som vår ärligt upplevda hunger oförtjänt mättas? När vi förväntar oss beröm är det tyst men när vi halvpresterat hyllas vi. Tack för ditt stöd får den höra som tycker sig ingenting gjort och ett tack för dina ord riktas till den som bara lyssnat. </p><p>Det elfte budet lyder: Upphör aldrig att förvånas. Väldigt lite går att förutse och den som tror sig ha livets alla nycklar i sin hand blir ofta utelåst.</p><p>Förutsättningen för växelverkan är den enes mod att ta emot och den andres spontana livsyttring. Vill du bli sedd, möt blicken hos dem du möter och du kommer att bli sedd. Den som stirrar i backen begraver sig i sin egen bitterhet. Att våga ta emot, kanske är det den största utmaningen för oss i detta individualismens tidevarv?</p><p>Den som ger ska få, det var ett av Jesu budskap. Tänk om det är så. Att det finns en gudomlig energi i vilken vi gestaltar våra liv. En energi som vill öppna våra sinnen för varandra så att vi kan ge varandra mod, uppskattning, uppmuntran och glädje. En energi mycket större än vår egen och i vilken våra misstag och tillkortakommanden ryms. Lev utgivande, utan fokus på din egen prestation, och du får. Ge glädje och du får glädje. Ge liv och du får liv. Utan beräkning och krav på motprestation.</p><p>Hör du som har öron, sa Jesus också. Alltså, öppna dina sinnen. Bejaka beroendet av andra, våga ta emot. Upp med blicken, öppna handen, släpp in det och den som knackar på din dörr. Din inre dörr. Slutenhet är detsamma som förminskning. Och varför ska vi sluta oss när vi äntligen fått chansen att leva?</p><p>Detta skriver jag den första Advent. Ett nådens år är temat och det var vad Jesus kom för att gestalta. Judarna hade en tradition i Gamla Testamentet att vart femtionde år var ett Jubelår, eller ett Nådens år, då alla skulder efterskänktes och alla slavar frigavs. Vad Jesus ville bjuda in till var ett Nådens år som räcker hela livet. Ett liv då bitterhet begravs och alla får en chans att börja om. </p><p>Jag vet att det kan låta naivt och att jag frågat det förr, men varför har vi så svårt att låta nåd gå före rätt, framförallt i bedömningen av oss själva? Varför bjuder vi så gärna in rädslan i våra liv och så troget vårdar minnet av våra – och föralldel andras – misstag?</p><p>Nu har vi börjat ett nytt kyrkoår och ett eget livsprojekt skulle kunna vara att försöka leva i ett Nådens år. Att vi förlåter oss själva de misstag vi gjort och kommer att göra, att vi friger oss själva. Och tar emot den befrielse som ges oss utifrån, antingen av orden ”du är förlåten” varje söndag i kyrkan eller av de spontana livsyttringarna varje vardag från de goda människor som omger oss. Då, om jag försonas med mig själv, kan nåden få ett sådant fäste i mitt eget liv att jag också kan ge andra nåd utan att jag ens vet om det.</p><p>Ett Gott Nytt Nådens År, önskar</p><p>Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Utan reservation]]></title>
            <link>https://sasjo.github.io/gunnarsjoberg.se/utan-reservation</link>
            <guid>utan-reservation</guid>
            <pubDate>Tue, 17 Nov 2009 00:00:00 GMT</pubDate>
            <description><![CDATA[Det hände sig på Bloms Möbler i Piteå för 20 år sedan. Vi var där med våra barn, lika vilda som barn var på den tiden. Ärendet var en soffa att ha framför TV´n. Vi hittade en som vi trodde kunde fungera, i något slags obestämt läderliknande material. Håller den här, frågade vi den framglidande försäljaren medan våra blickar höll koll på de framrusande barnen. Tja, sa han, det beror på. Tänker ni sitta mycket i den? Strax därefter föll en vas i hörnet bredvid men jag vägrar erkänna ett samband med våra barns vilda dans.]]></description>
            <content:encoded><![CDATA[<p>Det hände sig på Bloms Möbler i Piteå för 20 år sedan. Vi var där med våra barn, lika vilda som barn var på den tiden. Ärendet var en soffa att ha framför TV´n. Vi hittade en som vi trodde kunde fungera, i något slags obestämt läderliknande material. Håller den här, frågade vi den framglidande försäljaren medan våra blickar höll koll på de framrusande barnen. Tja, sa han, det beror på. Tänker ni sitta mycket i den? Strax därefter föll en vas i hörnet bredvid men jag vägrar erkänna ett samband med våra barns vilda dans.</p><p>Vi köpte aldrig soffan. Vi ville ha en soffa utan reservation. En soffa att kasta sig i och helt frimodigt spilla i. En soffa som skulle bjuda in våra barn istället för att förbjuda dem. Snälla, hur tänkte han? Klart vi skulle sitta i soffan!</p><p>Vad är meningen med mitt liv? Fråga aldrig försäljaren på Bloms Möbler. Acceptera aldrig svaret: Tja, det beror på. Tänker du leva mycket? Åh, rädslan begränsar oss så mycket. Rädslan att inte duga, rädslan att brista och göra fel.</p><p>Ja, jag vill leva mycket! Jag vill följa varje hjärtslag i mitt liv utan att begränsa andras. Jag vill leva medan jag lever för detta jordeliv är det enda. Jag vill följa pulsslagen, låta blodet rusa och öppna alla sinnen. Jag vill leva utan reservation de dagar jag har att leva.</p><p>Visst, jag hör alla invändningar men just i denna krönika struntar jag i dem. Jag har tidigare citerat Neil Youngs kloka ord; If you follow every dream it will lead your wrong. Absolut. Jag har sedan länge kapitulerat inför insikten att jag inte är som Gud; jag vet varken vad som är bäst för mig eller andra och skulle jag bara följa min egen vilja och mina egna impulser skulle jag orsaka blodbad både i mitt eget och andras liv. Hedonismen har sin uppenbara begränsning. Men jag är också tillräckligt klok för att förstå att risken att vi lever för mycket inte finns.</p><p>Bloms försäljare är en dålig rådgivare. Lev hellre för mycket än för lite! Låt dig inte begränsas, varje dag är en bonus. Det hade ju kunnat vara ingenting! Släpp taget om det som begränsar dig, håll fast vid det och dem som berikar dig! Är du osäker om vad, böj dina knän och var beredd på sidledes förflyttning. Lätt böjda knän är en god livshållning även utanför en volleybollplan. Tänk om meningen inte är att stå stilla utan att den gömmer sig i själva rörelsen.</p><p>Detta skriver jag och ökar volymen på Spotify. Lyssna aldrig på försäljare, oavsett om de jobbar på Bloms möbler, i kyrkan eller säljer bantningsmedel. Jag försöker skriva om nåt som kan upptäckas men aldrig köpas. Nåt som redan finns där, inom oss som en längtan och strävan. Release me ,sjunger Laura på Spotify och får mitt hjärta att slå en volt. Befria mig. Till den jag är och vill vara.</p><p>Gud, ge oss mod, kraft och glädje. Så bad en arbetskamrat vid den dagliga morgonbönen häromveckan. Med mod, kraft och glädje kan vi motstå allt som vill begränsa oss. Ta sikte på soffor som både bär och klarar av allt spill.</p><p>Snälla, håll mig inte tillbaka, fortsätter Laura med bräcklig röst. Jag är ett glas med vatten som längtar till Oceanen. Befria mig. Jag sjunger med och öppnar alla kranar för att släppa fram livet. Utan reservation. Det är mer riskabelt än att köpa en soffa som kanske inte håller att sitta i. Men det är att leva.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[De levande kallar jag]]></title>
            <link>https://sasjo.github.io/gunnarsjoberg.se/de-levande-kallar-jag</link>
            <guid>de-levande-kallar-jag</guid>
            <pubDate>Tue, 03 Nov 2009 00:00:00 GMT</pubDate>
            <description><![CDATA[Under Allhelgonahelgen tändes tusentals ljus på våra kyrkogårdar och ännu fler tårar fälldes. När seden nådde Sverige för 100 år sedan var kyrkan skeptisk men under katolsk inspiration, folklig kreativitet och med charterturism som draghjälp tog svensken med sig nya ljustraditioner hem till Lutherland. Nu bländas vi alla, både av vår gemensamma sorg och det sköna i det mörka.]]></description>
            <content:encoded><![CDATA[<p>Under Allhelgonahelgen tändes tusentals ljus på våra kyrkogårdar och ännu fler tårar fälldes. När seden nådde Sverige för 100 år sedan var kyrkan skeptisk men under katolsk inspiration, folklig kreativitet och med charterturism som draghjälp tog svensken med sig nya ljustraditioner hem till Lutherland. Nu bländas vi alla, både av vår gemensamma sorg och det sköna i det mörka.</p><p>Nu ska vi till graven, säger änkan till sina barn och svänger förbi macken där gravljuset köps. Innan dess har blomsteraffären sålt rosor och kransar. Och var finns kyrkan? Var finns kopplingen till hoppet om alltings återställelse? Vi missade något, tänker jag självkritiskt. Något som alla Shellmackar upptäckt för länge sedan. Nämligen människans längtan efter egna uttryck mitt i alla gemensamma.</p><p>Naturligtvis finns det församlingar som insett vikten av att bejaka människors olika uttryck för sin sorg och längtan. Kyrkogården är ett vackert rum som rymmer generationers erfarenheter av glädje och lycka, sorg och smärta. I den meningen är rummet allas och vi ju ska förr eller senare hamna där. Samtidigt är det varje människas eget rum för sorgen kan vi dela men aldrig överta. </p><p>Den egna sorgen måste få uttryckas, i ord eller handling. På kyrkogården finns en rymd som orkar bära de uttrycken. Själva är det sällan vi orkar; vi frågar änkan hur det går för barnen och barnen hur det går för änkan. På så vis undviker vi att beröras för mycket och varken änkan eller barnen får en chans att uttrycka sin egen sorg. Det blir ett indirekt deltagande som inte hjälper de sörjande att bli vän med den sorg som är bara deras egen.</p><p>I somras läste jag boken Ett brustet halleluja, skriven av Tomas Sjödin. Den yttre handlingen kretsar kring den märkliga klockringartraditionen i England. Omedelbart slogs jag av ett minne från Hertsökyrkan i Luleå från 90-talet. Några minuter innan gudstjänsten ringde telefonen i sakristian. Det var en mycket upprörd – och framförallt väldigt trött – järnverksarbetare som vädjade till oss att stoppa eller åtminstone korta klockringningen. Han hade jobbat natt, precis somnat och nu ekade det i kvarteret och hans huvud av kyrkklockan. Jag minns inte vad jag svarade, bara den lite sorgliga känslan av att kyrkklockans budskap inte är självklart.</p><p>Jag kan förstå den nattjobbande mannen men när jag bara för någon vecka sedan läste att en annan person föreslog att kyrkan kunde kalla sina medlemmar till gudstjänst via sms istället för kyrkklockor kände jag att något håller på att gå förlorat. Och om detta skriver Tomas Sjödin.</p><p>De flesta kyrkklockor har en inskription och en av de vackraste är ”De levande kallar jag. De döda begråter jag”. Just den gamla kyrkklockans klang förenar människans erfarenhet av sorg samtidigt som slagen slår för varje människans liv. Klockorna uttrycker sorgen och kallar oss till fortsatt liv. </p><p>Så vad vill jag säga, mer än ett boktips? Ja, detta: Många av oss hör kyrkklockor varje vecka. Om klangen får tränga djupare än vårt öra så kan de hjälpa oss att tolka och reflektera över livet. I klockornas klang ryms erfarenheter av de livsdjup alla människor delar. Det ytliga och lättköpta är bortslipat, kvar finns det som bär och förenar. Människor tas ifrån oss, kärleken kallnar men livet slutar aldrig bjuda upp till dans.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Alldeles för mycket arbete]]></title>
            <link>https://sasjo.github.io/gunnarsjoberg.se/alldeles-for-mycket-arbete</link>
            <guid>alldeles-for-mycket-arbete</guid>
            <pubDate>Tue, 20 Oct 2009 00:00:00 GMT</pubDate>
            <description><![CDATA[Jag frågade en gästande zimbabwier vilket han tyckte var landets farligaste djur för människan. Buffeln blev hans svar. Men i veckan lärde jag mig att även att mjukisdjur kan döda.]]></description>
            <content:encoded><![CDATA[<p>Jag frågade en gästande zimbabwier vilket han tyckte var landets farligaste djur för människan. Buffeln blev hans svar. Men i veckan lärde jag mig att även att mjukisdjur kan döda.</p><p>En vän berättade om den 19-åriga fabriksarbeterskan Li Chunmei. Några veckor före jul år 2001 kollapsade hon på golvet i sin sovsal i Songang och dog. Kinesiska tidningar skrev att hon dog av guolaosi: av alldeles för mycket arbete.</p><p>Li Chunmei arbetade på en leksaksfabrik som tillverkade mjukisdjur. Hon var en löpare, vilket var det lägst kvalificerade jobbet på fabriken. Hennes uppgift var att springa med halvfärdiga mjukisdjur från en arbetsstation till nästa och till nästa. Hon sprang hela dagen och hon sprang för mindre än en krona i timmen.</p><p>Affärerna gick bra och när produktionen var som högst bestämde ledningen sig för att införa obligatorisk övertid. Det innebar att när Li Chunmei kollapsade och dog hade hon arbetat 60 dagar i sträck, varje dag från klockan åtta på morgonen till klockan tolv på natten och med bara två timmars rast per dag.</p><p>Berättelsen är påfrestande plågsam, för hur många mjukisdjur ger vi inte våra barn? När vi trampar på dem, eller slänger ner dem i någon korg, hur kan vi då låta bli att tänka på Li Chunmei? Nu känner vi ju till berättelsen, den vi helst inte ville höra. Löperskan Li Chunmei, levde hon sina nitton år och sprang 60 dagar i sträck bara för att vi skulle kunna köpa billiga mjukisdjur? </p><p>Suck. Vad är mitt ansvar som konsument? Och var finns hoppet i en så här sorglig krönika? Kanske allting anas i sanningen, den sanna bilden av oss själva. I stort och smått är det som Paulus skriver; Det goda som jag vill, det gör jag inte. Men det onda som jag inte vill, det gör jag.</p><p>Eller ännu hellre: Det goda som vi vill, det gör vi inte. Men det onda som vi inte vill, det gör vi. Vi gör det ju nämligen tillsammans och för den enskilde är det omöjligt att vända den sorgliga spiralen.</p><p>Vi har ingen chans att hålla koll på varifrån de varor vi köper kommer ifrån och under vilka förhållanden de tillverkats. Men vi kan ställa frågor, vi kan stötta varandra till ett kritiskt förhållningssätt. Och vi kan utmana oss själva att söka etiskt hållbara alternativ, i allt från kaffe till mjukisdjur.</p><p>Det enklaste är att slå ansvaret ifrån sig, kapitulera inför det globaliserade konsumtionssamhället och skylla på att min insats inget betyder. Men visst har jag ett ansvar för vad jag köper och därmed gynnar? Å andra sidan, hur kan du och jag påverka arbetsförhållanden i kinesiska fabriker? För att orka leva, och njuta av alla mjukisdjur, måste vi kunna distansera oss från ondskan. Söka oss till allt det goda.</p><p>Jag söker ett hoppfullt slut på min text, men vilken tröst erbjuder mjukisdjuret? När vi andas in doften och smeks av den mjuka pälsen kan vi tänka på Li Chunmei och alla djur hon bar i sin famn de där 60 dagarna. Mjukisdjuret inbjuder till närhet och där finns hoppet vill jag tro. I sorgen över sakernas tillstånd, närhet till min egen vilja att faktiskt göra det goda och bejakandet av att jag kan göra det tillsammans med andra. </p><p>Men Li Chunmei utmanar oss också till handling. Att kämpa mot onda strukturer, cynism och likgiltighet . Nu kan vi inte säga att vi inget visste. Varje mjukisdjur är ett vittne. </p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Tusen vänners värde]]></title>
            <link>https://sasjo.github.io/gunnarsjoberg.se/tusen-vanners-varde</link>
            <guid>tusen-vanners-varde</guid>
            <pubDate>Tue, 06 Oct 2009 00:00:00 GMT</pubDate>
            <description><![CDATA[I Härnösand spelar pensionärerna boule. På Kanaluddens boulebana skrattar de och tävlar under guldgula björkar och vid gnistrande vatten. Jag ställer mig på avstånd för att se vad som pågår. Bland alla detaljer, alla klot och kast, anar jag en helhet och att det är den som är källan till deras glädje. Vad betyder ett felkastat klot? Ingenting, för den energi som växer ur deras gemenskap rymmer även misslyckanden.]]></description>
            <content:encoded><![CDATA[<p>I Härnösand spelar pensionärerna boule. På Kanaluddens boulebana skrattar de och tävlar under guldgula björkar och vid gnistrande vatten. Jag ställer mig på avstånd för att se vad som pågår. Bland alla detaljer, alla klot och kast, anar jag en helhet och att det är den som är källan till deras glädje. Vad betyder ett felkastat klot? Ingenting, för den energi som växer ur deras gemenskap rymmer även misslyckanden.</p><p>I boken Bowling Alone (Att bowla ensam) visar Robert Putnam hur det sociala kapitalet eroderas i USA. Hans noggranna forskning visar att sedan 70-talet umgås allt färre amerikaner i föreningar och ideella organisationer, de spelar sällan bridge, har slutat gå på picnic och äter hellre ensamma än tillsammans med grannar och vänner. Varje människa gör ofta samma saker som andra, men numera ensam eller via TV och dator.</p><p>Putnam valde bowlingen, grundbulten i det amerikanska sociala livet, som symboliskt exempel; bowling är fortfarande en stor fritidssysselsättning i USA, men inte som ett uttryck för längtan efter gemenskap. Bowling spelar man ensam, inte i en förening med andra bowlare. Putnams huvudtes är att det sociala kapitalet är nyckeln både till ett samhälles stabilitet och enskilda människors växt. Vi behöver varandra för att växa och mogna. Social isolering är en dålig växtmån, både för människor och stater.</p><p>Vad händer med den människa vars enda blickar hon möter kommer ur en TV- eller dataskärm? Lite skämtsamt skriver Putnam att ”den skyldige är TV” som svar på frågan om vem som bär skulden till söndervittrandet av synlig gemenskap. Vad han är ute efter, är att vi ersatt de fysiska kontakterna med en digitaliserad och virtualiserad.</p><p>Putnams teorier gäller oss alla. Tekniken utvecklas och idag kan vi både ange och jämföra med varandra hur många vänner vi har på Facebook. Hur många är mycket, undrar jag ibland: 10, 200 eller 1000? En gång var jag med i en SIFO-undersökning där en fråga handlade om hur många nära vänner jag hade. Alternativen var en, två-fyra, fler än fem. Jag minns att jag tyckte det var sorgliga alternativ då, men idag kan jag undra över värdet av tusen vänner på Facebook om blickar aldrig möts och värme aldrig delas. Är artificiell vänskap verkligen möjlig? Och vad menas med att vara vän? Handlar det inte om att våga ge och våga ta emot?</p><p>För väldigt många år sedan ledde jag en utbildning där deltagarna fick skriva ner vad de tyckte var det viktigaste i deras liv. En man i Piteå skrev bowlinen. Felstavat men så rätt ändå. Han blev bekräftelsen av Putnams teori; det sociala samspelet får oss att växa och en människa mår bra med andra människor omkring sig. Det handlar inte om parrelation, men däremot om relation och kommunikation. Mannen i Piteå hade knappast tusen vänner, men några verkliga med vilka han kunde dela sitt liv.</p><p>Pensionärerna i Härnösand har också förstått vad som är viktigt. Vänskapens verkliga värde ligger i det mänskliga mötet. I rösten, blicken, handen. Inte bara ansikte mot ansikte utan även hjärta mot hjärta. Och tanken, den goda omtanken. Mitt hjärta smälter när någon säger ”jag tänker på dig”. Kanske var det därför jag egentligen aldrig uppfattade något felkastat klot i Härnösand. Omtanken omslöt varje kastat klot.</p><p>Nästa gång jag söker upp dem ska jag dra mig närmare för att låta deras vänskap värma mitt liv.<br>
<!-- -->/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Folket bygger landet]]></title>
            <link>https://sasjo.github.io/gunnarsjoberg.se/folket-bygger-landet</link>
            <guid>folket-bygger-landet</guid>
            <pubDate>Tue, 22 Sep 2009 00:00:00 GMT</pubDate>
            <description><![CDATA[Folket bygger landet sjunger Ulf Lundell i en av sina bästa. Så är det kanske i Sverige, men i Sydafrika är det kvinnorna som bygger det. Säkert i hela Afrika.]]></description>
            <content:encoded><![CDATA[<p>Folket bygger landet sjunger Ulf Lundell i en av sina bästa. Så är det kanske i Sverige, men i Sydafrika är det kvinnorna som bygger det. Säkert i hela Afrika.</p><p>Sydafrikas stora utmaning är utbildning. Education, education, education var ett mantra vi ofta hörde på resan till Kapstaden över nyår. Apartheids värsta brott är stölden av inspiration och motivation till utbildning. Den svarta befolkningen, 80%, bär på ett otroligt underskott av utbildning och det är den största bromsen för utveckling. Utan utbildning fortlever gamla stamtraditioner med en förnedrande kvinnosyn. Utan utbildning bildas ingen medelklass varpå landet kan byggas. Utan utbildning ligger Sydafrika öppet för exploatering av den rika världen, oavsett om den kommer från Kina, Tyskland eller USA. Överklassen bär inget land, därtill räcker varken lojalitet eller bredd.</p><p>Landet bärs av kvinnor. Svarta, starka och stolta. Gunnar hissar Sydafrikas kvinnor och dissar män som inte tar ansvar, skrev jag i min logg på Facebook när jag var där. Männens bristande ansvar provocerade mig, kvinnornas fick mig på fall.</p><p>På hotellet mötte vi Olga från Kongo, som jobbade heltid som servitris och pluggade heltid till psykolog och sociolog. I Kapstaden får hon utbildning, jobbar för att ha råd med den och brinner för att stötta de unga flickorna i Kongo som tvingas ta det ansvar föräldrarna släppt. Håll ut, försökte vi tänka, och bad en bön att hon inte skulle råka ut för en man driven av det blinda oförstånd som vetskapen om att det går massor av kvinnor på en man kan skapa.</p><p>Jag skriver det en gång till, för upplevelsen kommer tillbaka: Männens brist på ansvar provocerade mig. Om männen inte besinnar sig kommer Afrika inte att kunna resa sig. Kvinnan kan inte bära allt ensam.</p><p>Med några goda vänner besökte vi kåkstaden Mbekweni, vilket blev ett fantastiskt möte med bländande färgstarka kvinnor. Den starkaste var Phumbla, med en nedbruten kropp och en kraft som kunde försätta berg. I rygg av våra vänner tog vi emot hyllningar och tacksamhet för stöd, men vi försökte vända hyllningarna tillbaka till dem. Vid lunchen sjöd rymden av kloka samtal, kampsånger och agitation. Om inte förr så blev det uppenbart nu; Kvinnorna bygger den nya Afrika.</p><p>När vi skulle åka tillbaka gick jag en sväng runt skjulet, tittade in i ett mörkt förråd och hörde ett rosslande Hello. Där satt mannen i huset, sorgligt retirerad till mörkret och skräpet. Vi sa ingenting till varandra, men det blev för mig en bild av den totala uppgivenheten från männens sida. Och ett nytt frö till den gamla tanken att kvinnan och mannen behöver varandra.</p><p>Männen i Sydafrika kan fortsätta sin depraverade livsstil i skuggan av gamla traditioner och kvinnoöverskott. Men tänk dessa kvinnor, vilken kraft att stå emot! Att kämpa och uppmuntra varandra att, om inte annat så för sina döttrars skull, föra kampen vidare.</p><p>Här hemma är läget annorlunda. Våra ambitioner att kvotera in varandra i olika sammanhang är goda, men vad Sydafrika lärde mig var perspektivet; det är inte bara så att vi har nytta av varandra, vi är beroende av varandra. </p><p>Jag säger som Lundell: Det är folket som bygger landet, folket är de enda som kan det. Det kommer underifrån när den dagen är här. Om folket vill så bygger folket landet. </p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Fokus i pluralis]]></title>
            <link>https://sasjo.github.io/gunnarsjoberg.se/fokus-i-pluralis</link>
            <guid>fokus-i-pluralis</guid>
            <pubDate>Tue, 08 Sep 2009 00:00:00 GMT</pubDate>
            <description><![CDATA[Christian Olsson. Så lyder det namn jag tänker på när ordet fokus ramlar in i min hjärna. Christian Olsson, trestegshopparen som hoppade jättelångt för jättelänge sedan och sedan dess har varit jätteskadad och varje gång han gjort comeback blivit skadad igen. Hur länge sen var det han egentligen hoppade fullt frisk? Och hur kan karln ha fokus på och tålamod att komma tillbaka? Vad driver honom? Eller vad jagar honom?]]></description>
            <content:encoded><![CDATA[<p>Christian Olsson. Så lyder det namn jag tänker på när ordet fokus ramlar in i min hjärna. Christian Olsson, trestegshopparen som hoppade jättelångt för jättelänge sedan och sedan dess har varit jätteskadad och varje gång han gjort comeback blivit skadad igen. Hur länge sen var det han egentligen hoppade fullt frisk? Och hur kan karln ha fokus på och tålamod att komma tillbaka? Vad driver honom? Eller vad jagar honom?</p><p>Olssons fokus är obegripligt för en man i ett tillstånd som jag. Sommarstugeägare lyder nämligen min nya definition. Sedan vi köpte stugan för en vecka sedan har jag inte kunnat koncentrera mig på någonting annat. Jobbet har liksom reducerats till en ekonomisk nödvändighet för att kunna ha stugan. Plötsligt har jag tålamod att gå runt hur länge som helst på nya IKEA i Uppsala (det tar 20 minuter att bara gå från ingång till utgång). Jag känner på mattor, läser in mig på gräsklippare och testar hållbarheten i trådar runt trimmers. Jag lär mig ord jag inte visste fanns, funderar på att helt byta klädsstil och anlägga ett enormt grått skägg. Var är Gunnar, ska medarbetarna fråga. Säkert i stugan ska någon självklart svara.</p><p>Det handlar om fokus. Mitt är splittrat just nu. Stugan har vi köpt mest för Hugos skull, utan att han fått en chans att uttala sig i ämnet. Men en familj behöver någon stans att samlas, och en gräsmatta hör därtill. Men vi har också köpt den för vår egen skull, för att testa sanningen i värdet av miljöombyte. Fram till nu har min vardag bestått av väldigt mycket arbete och väldigt lite tvång. Helt frivilligt har jag lagt fokus på att göra ett bra jobb på dagarna och på kvällarna skriva krönikor eller annat. Nu hotas denna balans av Stugan. Eller Fritidshuset som våra Luleå-vänner definitivt sa att det handlar om. </p><p>Det är helt enkelt svårt att koncentrera sig på en krönika med innehåll samtidigt som jag håller på att möblera och inta stugan. Tänk om mitt liv förändras? Tänk om det viktiga kommer att bli vilan? Steget åt sidan? Gräsklippning, bokläsning, eldning, bastning och badning istället för arbete, kolla mejlen, facebooka, kolla mejlen igen, planera för imorrn.</p><p>Vad annat kan jag göra än skriva en krönika om min vånda? Ett sista desperat försök att förena ett kommande stugliv med ett aktiv mitt-i-staden in the middle of age-liv. Försöka visa att ”både ock” är möjligt. Att fokus funkar lika bra i pluralis.</p><p>Jag tittar på en bild av Hugo och finner balansen. Han sitter på mina axlar, vi är på väg åt samma mål men våra blickar är vända åt skilda håll. Han lär sig massor av vyn från mina axlar och jag upptäcker livet när jag följer hans blick. Kanske är det bara att tillåta sig olika fokus så länge inriktningen är densamma. Andas lugnt, ta vara på livet och lita till att förändring i sig är av godo. Och vad vet jag om Christian Olssons fokus? Kanske kämpar han också med inriktningen, att inte låta blicken flacka för mycket. Han håller i alla fall fast vid hoppet.</p><p>Tiden är elastisk, sa den melankoliske Nathan Söderblom. Varför brottas med den, varför klaga över att den är för knapp? Det finns ju så mycket vi kan rymma inom tiden, bara vi ser den som vår vän. Leva öppet istället för begränsat, ta emot istället för att stänga ute. Bejaka istället för att förneka. Ha fokus på det som väntar istället för det som varit.<br>
<!-- -->/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Kraften i mjukheten]]></title>
            <link>https://sasjo.github.io/gunnarsjoberg.se/kraften-i-mjukheten</link>
            <guid>kraften-i-mjukheten</guid>
            <pubDate>Tue, 25 Aug 2009 00:00:00 GMT</pubDate>
            <description><![CDATA[Vart tog alla hormonstinna sprinters vägen? Ni minns de svällande muskelpaketen som med mord i blick och tatueringar över hela kroppen skulle springa hundra meter så fort som möjligt. På startlinjen står idag en massa nojsiga och spänstigt smala män. Lekfullt blickar de in i kameran och verkar vara glada som barn inför en friluftsdag.]]></description>
            <content:encoded><![CDATA[<p>Vart tog alla hormonstinna sprinters vägen? Ni minns de svällande muskelpaketen som med mord i blick och tatueringar över hela kroppen skulle springa hundra meter så fort som möjligt. På startlinjen står idag en massa nojsiga och spänstigt smala män. Lekfullt blickar de in i kameran och verkar vara glada som barn inför en friluftsdag.</p><p>Usain Bolt stavas förändringen. Med sin fullkomligt unika stil har han öppnat muskelpaketen – fått dem att slappna av, töja på både leder och gränser och därför prestera bättre än någonsin förr. Kraften gömmer sig i mjukheten och spänsten i avspänningen. Den upptäckten är en del av hemligheten bakom Bolts rekord på 9,58 och 19,19 sekunder.</p><p>Detta händer samtidigt som flera av oss kommer tillbaka till jobbet efter semestern. Förhoppningsvis har vi distanserat oss från arbetet och i detta funnit en kraft. Men att komma tillbaka till det som kallas ”verkligheten” kan kännas tungt. Vi pratar om arbetet som ett nödvändigt ont, fritiden som det goda livet. Så likt forna tiders sprinters spänner vi musklerna, stirrar i marken och gör oss beredda att springa loppet en gång till. Skillnaden är att det inte tar 10 sekunder för oss att nå målet utan snarare 10 månader. Till nästa semester, nästa sommar då det är dags att få leva igen...</p><p>Bolt verkar ha lika roligt före, under och efter loppen. Hans liv tycks inte bara handla om att vara snabbast på 100 och 200 meter. Tänk om vi kunde se våra liv på samma sätt; inte stycka upp det i ”måsten” och ”vill” utan försöka se helheten. Försöka finna både glädjen och vilan i ansträngningen. Vad skulle hända då?</p><p>Kanske axlar skulle sänkas och blickar mötas. Kanske skulle vi se alla andra som står där på startlinjen och inse att vi delar nån slags upplevelse som kallas liv. Kanske skulle vi rent av orka mer, uppmuntra varandra och glädjas åt framgångar som inte bara är mina egna. Jag vet inte, kanske leder mina tankar om Bolt alldeles för långt. Gud förbjude att han är dopad…</p><p>Men jag kan också luta mig mot Hugo, barnbarnet som nu är inne på sitt andra år. Han springer också och hur han än snubblar så faller han nästan aldrig. Balansen ligger i tyngdpunkten, den avslappnade hållningen. Han har mjukare leder än Bolt och är ännu mer lekfull. I Hugos blick blandas allvar och nyfikenhet; viljan att pröva det nya, testa och smaka, får motstånd av en gryende insikt om att allt varken är tillåtet eller nyttigt. Men hellre prova än låta bli…</p><p>Usain Bolt hjälper sina medtävlare att inte ta sin egen prestation på så stort allvar. Ur den avslappnade hållningen ökar förmågan att prestera. Hugo hjälper mig att återfinna vettiga perspektiv på tillvaron. Jag inser att varje ledig farfarsdag gör mig mer effektiv i arbetet.</p><p>Jag hörde en allvarlig och hormonstinn man kalla Bolt för barnslig. Kanske det, men barnen är de bästa vägvisarna. De kan lära oss hur det var innan vi trodde vi förstod allt. Innan vi stelnade i vuxenlivets former och vanor. Innan vår blick fastnade på oss själva och vår egen prestation. </p><p>När vi står där spända på startlinjen inför det vi ska prestera eller leverera kan vi istället för drömmen om succé eller fruktan för ett fiasko frammana bilden av barnet, det inom oss eller alla runt omkring oss. I barnets nyfikna allvar och avspända tillit, tror jag själva livsnerven döljer sig. Och kraften.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Att så det man vill skörda]]></title>
            <link>https://sasjo.github.io/gunnarsjoberg.se/att-sa-det-man-vill-skorda</link>
            <guid>att-sa-det-man-vill-skorda</guid>
            <pubDate>Tue, 16 Jun 2009 00:00:00 GMT</pubDate>
            <description><![CDATA[Jag loggar in på Internet, googlar på skvaller och får 2,2 miljoner träffar. Den första är ”Flashback”, ett forum för svenska skvallrare. Vad hände med Kajsa Mellgren frågar en rykteshörare och får svar av en ryktesspridare. Ointresserad googlar jag vidare.]]></description>
            <content:encoded><![CDATA[<p>Jag loggar in på Internet, googlar på skvaller och får 2,2 miljoner träffar. Den första är ”Flashback”, ett forum för svenska skvallrare. Vad hände med Kajsa Mellgren frågar en rykteshörare och får svar av en ryktesspridare. Ointresserad googlar jag vidare.</p><p>Ockelbo ger 0,5 miljoner träffar, inklusive kommunen, båten och snöskotern. Den första träffen är Ockelbo kommuns hemsida och där står det att kommunen söker en arbetsterapeut och att biblioteket har stängt onsdag-torsdag på grund av uppgradering. ”Ockelbo – smultronstället i Gästrikland” är dess stolta slogan följd av en massa exempel på att Ockelbo inte är allt i livet men ändå tillräckligt mycket. En klädsamt diskret hållning, tänker jag och googlar vidare.</p><p>”Ockelbo+skvaller” får nio träffar inklusive en på den redan nämnda sidan Flashback. Nio träffar och slutsatsen blir uppenbar: Det stora med Ockelbo är att man vet konsten att hålla skvallret på avstånd. Det är en vacker bygd som bygger bra båtar och danar goda karaktärer. Diskretion en hederssak, så skulle kommunens kaxiga slogan kunnat lyda.</p><p>På Ockelbos hemsida möter jag inte ett ord om Daniel, Victoria och en kommande vigsel. Ockelbo reser långfingret mot alla aftonblad, expresser och skvallersugna människor. Där har Daniel och Victoria en fristad. I Ockelbo är de ofta men ingen berättar det. I Ockelbo håller man tätt som en mussla och erbjuder lugn och ro för ett älskande och uppmärksammat par. Reportrar med skjutjärn försöker tränga sig in, men motas bort av den självklart norrländska tystnaden och sammanhållningen. </p><p>Skvaller är en märklig företeelse, grundad i vår ofullkomlighet. Det får oss att må bra i den perverterade jämförelsen med andra som minsann har det sämre än oss, ofta bekräftat av ett betonat ”egentligen” som försöker, men inte lyckas, dölja vår inneboende osäkerhet. Och skvallret förtär oss just därför på samma gång. Det ruinerar oss på tillit och förtroende. Vem i hela världen kan man lita på frågade Hoola Bandola Band för tusen år sedan och gav röst åt hela mänsklighetens undran. En Ockelbo är det svar de inte fann.</p><p>”Har du hört att…” är den strof som får våra halsar att sträckas över bord och våra röster att sänkas. Sanningsgraden är plötsligt minimerad och ansvaret för utsagan raderat. Allt som ”är hört” är på nåt märkligt sätt sant men utan avsändare. Vem som hörde det först har inte med saken att göra. Skvaller och rykten suddar ut sin egen historia men förgiftar andras. Rök utan eld kan skada mer än en brand.</p><p>”Det man sår får man skörda”, skrev aposteln Paulus. Varje människa öppen för en kritisk hållning mot sig själv borde darra inför orden. Skvaller och rykten studsar tillbaka på avsändaren och smutsar ner den till synes fläckfria dressen. Skvallraren spottar i motvind utan insikt om var loskan hamnar.</p><p>Varför skriver jag om skvaller i sista krönikan innan semestern? Varför inte om de ateistiska humanisternas kommande kampanj? ”Gud finns nog inte” annonserar de osäkert och har riggat ett test som gör alla till solklara ateister. Svaret anar jag när ett barn cyklar förbi visslande på Den blomstertid nu kommer. Varför förmörka himlen med skvaller och förnekande? Det är sommar, Gud finns och Ockelbos smultron blommar. Tid att öppna upp för själva Livet och så det jag vill skörda.<br>
<!-- -->Den bästa av somrar!</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Men så trevligt]]></title>
            <link>https://sasjo.github.io/gunnarsjoberg.se/men-sa-trevligt</link>
            <guid>men-sa-trevligt</guid>
            <pubDate>Tue, 02 Jun 2009 00:00:00 GMT</pubDate>
            <description><![CDATA[Jag har en spaning: Trevligheten är tillbaka. Vi ler mot varandra, säger ”hej” i butiken och ”tack” när vi betalar. Ungdomar som går stavgång utan stavar ler mot en mötande medelålders man som gör samma sak. Vi är generösa, insamlingar slår rekord och det viktigaste i livet är att vara en god medmänniska. De flesta vill väl och väldigt få är fiender. Vi går trevliga tider till mötes.]]></description>
            <content:encoded><![CDATA[<p>Jag har en spaning: Trevligheten är tillbaka. Vi ler mot varandra, säger ”hej” i butiken och ”tack” när vi betalar. Ungdomar som går stavgång utan stavar ler mot en mötande medelålders man som gör samma sak. Vi är generösa, insamlingar slår rekord och det viktigaste i livet är att vara en god medmänniska. De flesta vill väl och väldigt få är fiender. Vi går trevliga tider till mötes.</p><p>Min spaning fick fysisk gestalt på en jättebutik i Stockholm när vi letade en gasolgrill med mellandottern och hennes fästman. Butiken var så stor att jag slog på vår GPS bara för säkerhets skull. Vi hittade ”grillhallen” och hamnade mitt bland en massa Weber-grillar. </p><p>Plötsligt stod han där: Hans från Piteå. Slarvigt iklädd jättebutikens rödrutiga skjorta lutande han sig över en Weber och sa ”ska ni ha en grill är det en sån här ni ska ha”. Vi backade undan, osäkra både inför hans attityd, klädsel och dialekt. Sen pratade han vitt, brett och allt djupare om Weber-grillens välsignelse. Han tittade på mig hela tiden, naglade fast mig som vore vi blodsbröder eller jag hans biktfader. Jag lyckades fästa hans uppmärksamhet på att det var ”ungdomarna” som skulle ha en grill, inte jag och min hustru.</p><p>I det ögonblicket drabbades han av trevligheten. Nu ska jag säga nåt som ni inte får säga att jag sagt, sa han, helt omedveten om att han pratade med en lyssnande krönikör i NorrbottensKuriren. Vi har lägstaprisgaranti, och konkurrenten säljer just nu den här grillen för tusen kronor mindre. Så jag kan ordna så ni får den rabatten, plus 10% till. Men säg inte att jag sagt nåt. Köpt, sa vi.</p><p>En Volvo S80 rymmer inte en packad Weber, men Hans från Piteå sa att det var inga problem. Du kan hyra ett släp av oss, men jag tycker det är lika bra att plocka grejerna ur kartongen för då slipper du hyra släp. Och förresten, gasoltuben ska du inte köpa av oss utan köp den på ett ställe som ”ungdomarna” har nära till. Men säg inte att jag sagt nåt.</p><p>Han lotsade oss ut genom en stängd kassa, ordnade ett oförskämt bra pris trots att kassörskan gav honom onda ögat – han tycktes vara känd inom butiken för sin trevlighet. Vid det här laget hade jag kommit ut som norrbottning så det fanns ett hemligt samförstånd mellan oss. Så trevlig du är, sa jag, när vi hjälptes åt att packa bilen. Trevligt sa han, och släntrade iväg mot kartonginsamlingen.</p><p>En spaning ska liksom alla regler ha ett undantag. Detta stavas Posten. En vän stoppade ett viktigt brev i brevlådan men glömde frankera. Hon var hemma hela dagen, skrev en lapp till brevbäraren där hon beskrev problemet och bad honom ringa; det skulle bara ta 30 sekunder att springa ut med ett frimärke. Blomsteraffären bredvid postlådan blev invigd i problemet.</p><p>Brevbäraren kom, tömde brevlådan, läste lappen och åkte därifrån. Floristen hann ut och bad honom ringa det där numret för det skulle ju bara ta 30 sekunder att lösa. Det är inte min skyldighet, sa han, och smällde igen dörren.</p><p>Posten har lärt sin personal att se skyldigheter men inte möjligheter. Brevbäraren sumpade chansen att bjuda på en trevlighet. Göra livet lättare för någon och därmed för honom själv.</p><p>Ju trevligare vi gör det för människor omkring oss, desto trevligare får vi det själva. Eller den som har ska få, som det heter i en annan skrift. Det gäller också trevligheter.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Höger, vänster om]]></title>
            <link>https://sasjo.github.io/gunnarsjoberg.se/hoger-vanster-om</link>
            <guid>hoger-vanster-om</guid>
            <pubDate>Tue, 19 May 2009 00:00:00 GMT</pubDate>
            <description><![CDATA[Häromdagen såg jag en mycket överviktig man lägga upp sin lunch bestående av en mycket stor portion uppvispad grädde med en massa hårdstekta köttbitar i. Han sa sig vara inspirerad av en annan man som blivit nån slags läromästare i mejeribaserad stenålderskost. Alltså det där med att man ska äta som man gjorde förr, väldigt mycket förr, i tiden. Fast med grädde. Det kändes inte riktigt bra när jag såg mannen, maten och glansen i hans blick.]]></description>
            <content:encoded><![CDATA[<p>Häromdagen såg jag en mycket överviktig man lägga upp sin lunch bestående av en mycket stor portion uppvispad grädde med en massa hårdstekta köttbitar i. Han sa sig vara inspirerad av en annan man som blivit nån slags läromästare i mejeribaserad stenålderskost. Alltså det där med att man ska äta som man gjorde förr, väldigt mycket förr, i tiden. Fast med grädde. Det kändes inte riktigt bra när jag såg mannen, maten och glansen i hans blick.</p><p>Mr Hedenhös, förespråkaren för nån slags stenålderskost, finns säkert i varje personalmatsal. En man som kan stoltsera med 8 kilos viktminskning tack vare märklig mat; tre ägg med grädde och fyra skivor bacon till frukost anger bara tonen. Men någonting inom mig ropar NEJ, när jag ser den överviktige lärjungens lunch. När blev grädde och bacon helt rätt? Vad gjorde jag under den lektionen? </p><p>Mr Viktväktare intar lunchrummet med lätta steg i samma ögonblick jag ställer frågan. Minus 18 kilo på tre månader. Ingen grädde, ingen bacon, ingen hel brieost före sänggående. Mr Hedenhös kommer av sig i sin predikan om stenålderns välsignande kraft. Vad är rätt och vad är fel? Miljön kompletteras av en hålögt olycklig kvinna som är mitt inne i en GI-rivstart och inte tycks ha gått ner ett gram. Hon skäms för att hon inte klarade av att motstå en naken hårdmacka till frukost.</p><p>Jag hoppas ni förstår vad jag menar, eller snarare; jag hoppas ni förstår att jag ingenting fattar. Hur kan grädde till frukost vara rätt? Hur kan det vara så att man blir tjock av ett äpple? När blev morötter en viktfälla och vad åt egentligen Hedenhös? Någon?</p><p>Vi lever i en tid av höger, vänster om. Sanning har blivit lögn och fällor en frälsning. Det var bättre förr ropar socialdemokrater medan arbetarna söker sig till det högra arbetarpartiet. Våga tänka nytt ropar regeringsalliansen medan den andra letar en röd stoppknapp. Vem är radikal och vem är konservativ idag?</p><p>Mitt i allt gör Existens ett hyllningsreportage för de reaktionära krafterna i kyrkan. Okritiskt låter Umeåredaktionen en bitter prästman ösa ut sitt förakt över kyrkans ledare. Att sätta stopp och bestämma vad som gäller är plötsligt comme il faut enligt det program som tidigare hyllat KG Hammar för hans poetiska bibeltolkning. Hallå, vad har hänt med Umeåjuryn?</p><p>När jag hör reportern undrar jag om hon menar allvar eller bara skojar. Att vända på stenar är en sak, att ge röst åt allt som kryper fram en annan. Men kanske skjutjärnsjournalistik är att göra fel till rätt. Bara för att… tja, bara för att i brist på annat.</p><p>Jag snurrar höger, vänster om för att förstå, anar en livsmening i själva yrseln och insikten att det är annorlunda men förstår sekunden senare inte hur det blev så. Kanske just det är människans lott. </p><p>Och kanske meningen gömmer sig i den bestående oklarheten. Det enda jag är riktigt säker på är att visdom är att misstro alla tvärsäkra dieter, präster och politiker. Jorden klarar inte av att försörja alla Hedenhös lärjungar, Gud är större än våra tolkningar och politik handlar mer om att söka svaren tillsammans än att svartmåla den som tycker annorlunda. Kanske höger, vänster om anger nån slags riktning i alla fall. En ömsesidig omvändelse från absolut till kanske, från jag vet till vi får väl se. </p><p>Min enkla undran är om inte frågorna ändå är viktigare än svaren. </p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Nästan störst av allt är rädslan]]></title>
            <link>https://sasjo.github.io/gunnarsjoberg.se/nastan-storst-av-allt-ar-radslan</link>
            <guid>nastan-storst-av-allt-ar-radslan</guid>
            <pubDate>Mon, 04 May 2009 00:00:00 GMT</pubDate>
            <description><![CDATA[Rädslan och kärleken binder oss människor samman, de är band som förenar oss från släkte till släkte. Störst av allt är kärleken är ord vi kommer att få höra i kommande tider av vigslar och livslånga löften. Men rädslan är stor den också, och störst av all rädsla är att inte få vara med i gemenskapen. Att inte höra till någon eller några.]]></description>
            <content:encoded><![CDATA[<p>Rädslan och kärleken binder oss människor samman, de är band som förenar oss från släkte till släkte. Störst av allt är kärleken är ord vi kommer att få höra i kommande tider av vigslar och livslånga löften. Men rädslan är stor den också, och störst av all rädsla är att inte få vara med i gemenskapen. Att inte höra till någon eller några.<br>
<!-- -->Rädslan har en väldig drivkraft. Den kan få oss att undvika det vi både vet att vi behöver och längtar efter, den kan skada fast vi inte vill och den tömmer vårt liv på positiv energi. Rädslan att förlora gör att stjärnlaget hamnar sist i tabellen och rädslan att bli övergiven hindrar den älskande från att våga älska.<br>
<!-- -->Rädslan att sakna tillhörighet kan driva oss in i vilka destruktiva sammanhang som helst. Det finns en neråtgående spiral från kärlek till fruktan, allt i syfte att åtminstone väcka någon slags känsla hos någon. Tydligast av alla formulerar Hjalmar Söderberg detta i Dr Glas från 1905: ”Man vill bli älskad, i brist därpå beundrad, i brist därpå fruktad, i brist därpå avskydd och föraktad. Man vill ingiva människorna någon slags känsla. Själen ryser inför tomrummet och vill kontakt till vad pris som helst."<br>
<!-- -->Älskad, beundrad, fruktad, avskydd eller åtminstone föraktad; bara någon ser mig, bara jag slipper den isande känslan av tomhet i min själ. Priset kan vara högt men kosta vad det kosta vill. Problemet är att bristen på kärlek inte kan mättas med annat än just kärlek. Den firade idolens affischer och den fruktade slagskämpens rykte kan aldrig tillfredsställa vår längtan efter att få vara svag och stark inför en människa som älskar mig för den jag innerst inne är.<br>
<!-- -->Både Kuriren och NSD har skrivit om Hells Angels etablering i Norrbotten och mitt hjärta blöder när jag läser om spåren tillbaka till Överkalix, denna vackra pärla mitt i länet. Vad hände på vägen? Hur kommer det sig att så många av männen bakom etableringen har rötter i Överkalix? Kan en bygd forma våldsamma män eller är det dessa våldsamma män som format Överkalix, eller åtminstone dess rykte? Jag vet inte, annat än att under klubbjackan på dessa män ryser själen fortfarande inför tomrummet. Ingen tatuering kan dölja rädslan, inget brott döva längtan efter kontakt.<br>
<!-- -->Bästa sättet att lära sig ett språk är att bli förälskad i en person som talar det. Kanske finns det i samma mening en väg ut ur destruktiva relationer men jag tvivlar. Motorcykelmännen har redan funnit något som, i brist på kärlek, inger andra människor en känsla och dövar ekot från det inre tomrummet.<br>
<!-- -->Den fullkomliga kärleken fördriver rädslan, skriver Johannes i sitt första brev. Kanske är det så att kärleken måste vara fullkomlig för att driva rädslan på flykt. Vem är i så fall fullkomlig? Barnet, slår det mig när jag skriver dessa ord. Kanske är det därför Jesus säger att vi måste bli som barn. Blicken hos barnet tinar allt fruset och smälter alla hjärtan. Vägen ur vår rädsla gömmer sig i modet att bli sedd; av andra och mig själv. Och i modet att möta blicken och dess vädjan efter närhet och samhörighet.<br>
<!-- -->Barnbarnet Hugo är här. Han vinglar fram på sina niomånaders-ben, tas emot av det mjuka gräset och våra öppna famnar. Störst av allt är kärleken tänker jag, när jag möter hans blick och blir till på nytt.<br>
<!-- -->/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Att leva rock'n'roll]]></title>
            <link>https://sasjo.github.io/gunnarsjoberg.se/att-leva-rock-n-roll</link>
            <guid>att-leva-rock-n-roll</guid>
            <pubDate>Tue, 21 Apr 2009 00:00:00 GMT</pubDate>
            <description><![CDATA[Den 8 april kom vintern tillbaka till Uppsala bara några dagar efter att våren exploderat i fågelsång, hundra plusgrader och tusen krokusar. Efter konserten med Nina Persson och A Camp låg Fyrisån bottenfrusen och plogbilarna laddade sina batterier. Med kalla hjärtan sökte vi oss hemåt, närmare varandra för att återfå nån slags glädje och värme.]]></description>
            <content:encoded><![CDATA[<p>Den 8 april kom vintern tillbaka till Uppsala bara några dagar efter att våren exploderat i fågelsång, hundra plusgrader och tusen krokusar. Efter konserten med Nina Persson och A Camp låg Fyrisån bottenfrusen och plogbilarna laddade sina batterier. Med kalla hjärtan sökte vi oss hemåt, närmare varandra för att återfå nån slags glädje och värme.</p><p>Det var en märklig konsert, utspelad i nästan kompakt mörker. Det osynliga budskapet blev tydligt: Ingen ska se någon för jag vill inte bli sedd. Hej Uppsala; 700 i lokalen, bor det så många här, var Persons öppningsreplik till oss. Waow superhäftigt, tänkte möjligen Nina från Jönköping över sin dräpande inledning strax innan hon rimligen förstod att därmed var konserten över.</p><p>Nåväl, jag ska inte skriva en musikrecension. Men efter halva konserten for mina tankar iväg till Bob Dylan i Globen för sex år sedan. Vi firade en god vän som fyllt jämnt, men Bob brydde sig inte om det. Han stod med ryggen mot oss hela tiden och det mest dramatiska var när han tappade sitt munspel. En bra dag på jobbet, skrev en feg och rimligen livstrött recensent i Aftonbladet. </p><p>Vad är arbetsglädje om en bra dag på jobbet är att vända ryggen åt allt och köra sin egen grej? Och vem försöker Nina Persson imponera på med sin attityd? Eller gömma sig för? Och vem är förresten jag att kritisera den jag inte känner?</p><p>Musik kan förflytta berg, liksom poesi, konst, en predikan, dans, kärlek, idrott… allt som berör oss och lyfter oss bortom det kända, till något oväntat och outforskat. Jag har upplevt det med David Bowie i Globen och Bruce Cockburn i Hermelinsskolans aula, i stora stunder med familjen, min älskade och i en dans jag inte trodde jag bemästrade. När öppna sinnen möts uppstår liv och förändring. Jag gillar ju Nina Persson, därför dubblas det tragiska när den som vill beröra inte själv vill bli berörd. </p><p>Att vara rock'n'roll, är det att vara iskall? Att möta andras blick med solbrillor på och smyga runt på en dunkel scen dold bakom alltför hög volym? Är det att håna de som vill bli berörda, att vägra öppna upp för kontakt och beröring? Hur trist är då inte rock'n'roll och hur sorgligt ska det inte vara att vara i branschen?</p><p>Tänk om rock'n'roll istället är att trotsa kylan? Våga slå en slägga genom isen som hindrar våra hjärtan att mötas och våra sinnen att beröras? Att göra revolt mot instängdheten, låta ljuset skina genom de pansar vi bekläder oss med? Hur viktig är då inte rock'n'roll!</p><p>Jag inser att jag är på gränsen till patetisk. En medelålders man som tillåter sig ha synpunkter på Nina Persson och vad det kan vara att vara rock'n'roll. Hejjåhå. Men när publiken reste sig i sista låten, efter hennes bestämda uppmaning, kändes det lika tomt som när församlingen reser sig bara för att det står en stjärna i agendan. </p><p>Var är känslan, förståelsen och inlevelsen som får oss att resa oss för att vi vill, inte kan stå emot, bara måste? Var är extasen som får oss att glömma attityd och kommandon?</p><p>Är det inte det som är rock'n'roll? Att möta motståndet, ge rum för känslan och följa impulsen. Öppna hjärtat för det som sker, ta emot inropen och buropen och våga ställa sig mitt i strålkastaren. Bli synlig, för att bli sedd. Älska, för att bli älskad. Trampa på solbrillorna som på ormen från paradiset och leva för att sedan dö.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Att möta livet vapenlös]]></title>
            <link>https://sasjo.github.io/gunnarsjoberg.se/att-mota-livet-vapenlos</link>
            <guid>att-mota-livet-vapenlos</guid>
            <pubDate>Tue, 07 Apr 2009 00:00:00 GMT</pubDate>
            <description><![CDATA[Jag vill möta livets makter vapenlös skrev Karin Boye och låter oss ana kraften, strävan och sårbarheten i hennes kropp. Vilka är livets makter tänker jag, och vad annat finns att skydda sig med än vapen?]]></description>
            <content:encoded><![CDATA[<p>Jag vill möta livets makter vapenlös skrev Karin Boye och låter oss ana kraften, strävan och sårbarheten i hennes kropp. Vilka är livets makter tänker jag, och vad annat finns att skydda sig med än vapen?</p><p>Vi är inne i Stilla veckan, men sett till ursprunget var den minst av allt stilla. Däremot fylld av kraft och kärlek, därför läser vi högt ur Passionshistorien eller som den också kallas Jesu Kristi Lidandes Historia. Han mötte livets makter vapenlös.</p><p>Bibeln beskriver Jesu liv i märkligt dimensionerade tidsepoker. Tre års aktiviteter sammanfattas i ett tjugotal kapitel medan den första dagen och den stilla veckan beskrivs som den mest händelserika och dramatiska. Kanske för att livet är som tätast i födelsens och dödens närhet.</p><p>Livets makter är sorgen och glädjen, smärtan och extasen. Att möta dem vapenlös är att låta dem träffa kroppen, hjärtat, alla sinnen. Att verkligen leva i det som sker; öppen, nyfiken, mottagande. Men med vad kan den vapenlöse skydda sig, hur kan kärleken och tilliten överleva allt som livet ger och gör? Hur bevaras hjärtat av både hyllningsrop och svek? Vinnaren och förloraren i vardagens kamper löper i den meningen samma risk: Att förlora perspektivet på livet och betydelsen av den egna insatsen.</p><p>Vad visste Jesus när han red in i Jerusalem den sista veckan i hans liv och tog emot folkets hurrarop? Hörde han redan då ekot av de 49 piskslag han skulle ta emot fyra dagar senare på översteprästernas gård? Vad fanns i hans blick när Petrus någon vecka tidigare lovade att aldrig svika och Jesus sa att innan tuppen gol ska du tre gånger förneka mig? Vad tänkte han när spikarna drevs in i hans vapenlösa händer, de som läkt och berört så många?</p><p>Ingen vet vad han tänkte, men alla vad han sa: Fader förlåt dem, de vet inte vad de gör.</p><p>Frågan är, vet vi mera nu? Oavsett vad vi tror om berättelsen om Jesus och livets seger över döden, har vi lärt oss att känna igen och ta emot den förutsättningslösa kärleken? Eller tror vi att dräpande repliker och självbestraffning besegrar andras och våra egna missgärningar?</p><p>Kärleken, även den till oss själva, är störst av allt. Den vapenlöse är inte skyddslös. Hennes hjärta bär en sköld av trygghet och medvetenhet. Slagen sårar men fäller henne inte till marken för gott. Den vapenlöse är som en aikidokrigare; möter aldrig motståndarens slag med egna utan undviker slaget och lägger sin kraft till den andres. I detta gömmer sig både harmoni och en väldig kraft. Det handlar om följsamhet mot livet.</p><p>Jag inser hur lätt det är att skriva det jag skriver. Hur svårt är det inte att leva vapenlös, utlämnad åt livets makter? Boye orkade inte, hur ska då vi?</p><p>Min tro är att påsken visar vägen. Låt din blick möta kärleken i den andres; förtroendet, tilliten och längtan. Luta dig mot det tomma korset och njut av segern eller stå som Maria kvar vid den tomma graven och låt förtvivlans tårar bli till glädjens. Gör som Petrus och lita till förlåtelsens kraft eller som barnet som vågar bäras av andras omsorg och goda vilja.</p><p>Kärlek, vänskap och tillit. Den vapenlöses sköld är stor och påsken ger råg i rygg. Livet segrar, solen vänder åter och vi anar återställelsens dag. Då allting blir som det var tänkt att vara och det vi innerst inne längtar efter.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Ekande brons och skrällande cymbaler]]></title>
            <link>https://sasjo.github.io/gunnarsjoberg.se/ekande-brons-och-skrallande-cymbaler</link>
            <guid>ekande-brons-och-skrallande-cymbaler</guid>
            <pubDate>Tue, 24 Mar 2009 00:00:00 GMT</pubDate>
            <description><![CDATA[Hårdrockarna Marduk har varit i Luleå och hällt blod på en tröja där det stod Luleå stift. Waow, superhäftigt.]]></description>
            <content:encoded><![CDATA[<p>Hårdrockarna Marduk har varit i Luleå och hällt blod på en tröja där det stod Luleå stift. Waow, superhäftigt. </p><p>Mönstret går igen. För 25 år sedan var det populärt att sjunga skrämselsånger mot kyrkan och ju fler som skrämdes desto gällare blev sångarens röst. En tidning ringde mig och frågade vad jag tyckte kyrkan skulle göra, och jag svarade ”krama dom” vilket blev rubriken. Så fort tidningen delats ut den morgonen fick jag ett telefonsamtal där en kille skrek att han skulle döda mig. Waow, superhäftigt.</p><p>Låt Marduk leka med sitt blod och sina T-shirts, det är fortfarande en kram de är ute efter. Tristare är det med mer mogna personer som medveten reducerar seriösa tankar till lättköpta poänger och billig retorik.</p><p>Häromveckan såg jag Skavlan, programmet som gjort succé i både Sverige och Norge. Stellan Skarsgård var en av gästerna och samtalet gled in på Skarsgårds allmänna motvilja mot religiösa människor. Hur kan de tro att jag ska tro på någon som hävdar att jorden skapades för 6000 år sedan, var hans bärande argument. Jag suckade i soffan, men Skavlan satt tyst. Den som har minsta ambition att förstå vad kristen tro handlar om, vet att det bara är sekteristiska rörelser som hävdar det som Skarsgård använde som en allmän beskrivning. Han argumenterade mot något som knappast finns, en avart och nidbild av kristen tro. Så lätt för honom, så tomt för ett samtalsprogram.</p><p>Bredvid Skarsgård satt Alice Bah, som stillsamt leende sa att hon är kristen. Skarsgård såg vilsen ut när Alice blev personlig och beskrev vad bönen och tron betyder för henne i vardagen. Men Skavlan lät allting passera som en paus. Det stumma samtalet avslutades av att Liza Marklund, den tredje gästen, nöp av med kommentaren: För mig är Gud ett manschauvinistiskt påhitt. Waow, superhäftigt.</p><p>Billig retorik är svår att bemöta. Skarsgård och Marklund drog ner skratt från publiken, medan Alice Bahs personliga utlämnande avslöjade tomheten. Jag skulle kunna fylla på med exempel från TV-programmet Debatt, där den bärande idén är grälet som underhållning. När Josefsson väl fått folk att skrika i mun på varandra i X antal minuter, avbryter han genom att ta alla i hand. Men att väcka känslor och debatt är inte samma sak.</p><p>Det här håller på att bli en TV-krönika. För att komma ur gengren rundar jag av med Paulus som i Korintierbrevet skriver att om jag talar både människors och änglars språk, men saknar kärlek, är jag bara ekande brons, en skrällande cymbal. </p><p>Så vad vill jag säga? Egentligen vill jag uttrycka en sorg över alla samtal som reduceras till tyckande och all argumentation som tar sitt avstamp i falska nidbilder. Hur meningsfull är en debatt utan avsikt att förstå? </p><p>Ett gott samtal bärs av kärlek, en vilja att förstå och en trygg medvetenhet om att ingen människa äger sanningen. Den insikten såg jag i Alice Bahs ögon, men saknade den i skratten från publiken och smilandet från Skarsgård och Marklund. En snygg punchline är som en skrällande cymbal medan kärleken är störst av allt.</p><p>Tranströmer vet att avsluta alla ytliga debatter: Skäms inte för att du är människa, var stolt, skriver han i Romerska Bågar. Inne i dig öppnar sig valv efter valv oändligt. Du blir aldrig färdig, och det är som det skall. </p><p>Är det den insikten som alla slagfärdiga debattörer flyr?</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Vad handlar det egentligen om?]]></title>
            <link>https://sasjo.github.io/gunnarsjoberg.se/vad-handlar-det-egentligen-om</link>
            <guid>vad-handlar-det-egentligen-om</guid>
            <pubDate>Sun, 08 Mar 2009 00:00:00 GMT</pubDate>
            <description><![CDATA[Just nu är vi mitt i fastan, en gammal kyrklig tradition för att ge rum för självrannsakan, återupptäckter och nya val. När jag googlar på ordet är ett löfte det första jag möter: Från storlek 40 till 36 på 8 veckor.]]></description>
            <content:encoded><![CDATA[<p>Just nu är vi mitt i fastan, en gammal kyrklig tradition för att ge rum för självrannsakan, återupptäckter och nya val. När jag googlar på ordet är ett löfte det första jag möter: Från storlek 40 till 36 på 8 veckor.</p><p>Fastetid har blivit semmeltid och bantningstid. Märkligt. Vitsen med semlan och fettisdagen var att vi skulle fylla på fettlagren för den kommande 40-dagarsfastan inför påsken. Den ursprungliga semlan var ett löfte om ett gott liv men också ett avstamp inför ett avstående. En självvald reträtt från en livsstil baserad på ständigt ökad konsumtion. Men också något att längta tillbaka till.</p><p>I den meningen gestaltade den ursprungliga Semlan ett helt annat löfte än Google-annonsen: Flytta fokus från ditt eget liv och din självtillfredsställelse. Lyft blicken från det som ligger närmast, våga avstå och försök tillämpa nån slags självreglering i ditt liv. Genom att avstå kan du inse värdet av det verkligt viktiga. Den som bara lever sin dröm går vilse och den som tillfredsställer alla behov förblir hungrig. </p><p>Men tider förändras. Nu trycker vi i oss semlor från jul och framåt, trots att vi vet att den tar oss långt över storlek 40<!-- -->.<!-- --> Vi sjunger att julen varar ända in till påska och struntar helt enkelt i den där trista tiden som sägs komma däremellan. Livet som en pågående konsumtion och ständig förbättring. Varje paus blir en fasa, varje motgång en hädelse. Kom igen, framåt är vad som gäller! </p><p>Lyft på locket, semlan har något viktigt att säga oss. Ät mig långsamt, är det första och det är därför hon är så stor. Njut av varje tugga, för meningen är att det ska dröja till nästa. Människan är inte gjord för ständiga intag och ständig utlevelse, det behövs tider av återhållsamhet och besinning. Så fort du tryckt i dig den andra semlan har värdet av den första gått förlorad. Konsumtion skapar inte mening, bara ännu större hunger.</p><p>Vad handlar ditt liv egentligen om? Det är det andra som semlan vill säga, där hon ligger upplöst i den varma mjölken. Ät mig, ta sedan tag i ditt liv. Återupptäck grunden, bryt de dåliga vanorna och se det som verkligen är viktigt. </p><p>När jag fortsätter googla läser jag att fasta är att ställa om kroppens näringsintag så att de egna näringsförråden används. Det är en bra formulering. Fastan vill hjälpa oss att återupptäcka det som redan finns i oss och mitt ibland oss. Det är en 40 dagars möjlighet till självkorrigering. </p><p>Om vi tar fastan på större allvar, och bortser från poängen med att kunna gå från storlek 40 till 36 på 8 veckor, så innebär den en utmaning att ställa om mitt liv så att de sanna livsförråden används. De som redan finns i oss och mitt ibland oss. Fastan sätter fingret på ett gigantiskt resursslöseri – i världen och i mitt eget liv.</p><p>Vi har 32 dagar på oss innan påsk. Varför inte ta vara på tillfället till självrannsakan? Vad gör jag av mitt liv: Hur hanterar jag maten, mina vänner, familjen, tiden och mina pengar? Vad är det riktigt viktiga, vilka vanor bör jag bryta för att ge rum för det jag innerst inne vill och vet att jag behöver? 32 dagar av reflektion.</p><p>Lev och njut, är semlans evangelium. För att balansera perspektivet kan vi nynna med Lina Sandell mellan tuggorna: öppnade ögon Herre mig giv. Så att vi är beredda när påsken snart kommer med sin bländande sol och seger över allt som bryter ner. </p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Konst och religion]]></title>
            <link>https://sasjo.github.io/gunnarsjoberg.se/konst-och-religion</link>
            <guid>konst-och-religion</guid>
            <pubDate>Tue, 24 Feb 2009 00:00:00 GMT</pubDate>
            <description><![CDATA[Hur får jag mitt liv att blomstra? I både konsten och religionen finns en ambition att ta frågan på allvar och öppna för svar. Därför är de i grunden goda kamrater, men även i dess förvrängningar lika missledande: Religion och konst som ett opium för folket. Båda kan begränsa och befria.]]></description>
            <content:encoded><![CDATA[<p>Hur får jag mitt liv att blomstra? I både konsten och religionen finns en ambition att ta frågan på allvar och öppna för svar. Därför är de i grunden goda kamrater, men även i dess förvrängningar lika missledande: Religion och konst som ett opium för folket. Båda kan begränsa och befria.</p><p>För ett tag sedan låtsades en elev från Konstfack vara psykiskt sjuk som en del av ett konstnärligt projekt. Hon stod vid Liljeholmsbron i Stockholm för att ta sitt liv, sen togs hon om hand av den svenska välfärden, spottade och slog mot vårdarna och vips så var det ett konstverk. Och nu senast har en annan konstfackelev klottrat och slagit sönder för flera hundra tusen kronor, också det som en del av ett konstnärligt projekt. </p><p>Många har debatterat denna märliga reduktion av både konsten och provokationen. Konstfack begår kulturellt självmord, ty vart är konsten på väg om den fnittrande går till sängs både med förstörelsen och ytligheten?</p><p>Konst kan förflytta berg och öppna stängda sinnen. För många år sedan, när jag var präst i Bergnäskyrkan i Luleå, genomförde vi några konstprojekt. Det ena handlade om att sex konstnärer skulle gestalta en del av kyrkoåret, det andra att gestalta varsitt moment ur gudstjänsten. Marianne Öqvist var konstnärlig ledare och den som bar projekten hela vägen. Vi hade vernissage och temakvällar och mitt minne säger mig att konsten sa mer än alla mina predikningar.</p><p>”Vad är det i hörnet”, frågade tant Sigrid på ett av vernissagen. ”Vad ser du i hörnet”, frågade konstnären. ”En fågel”, så Sigrid bestämt. ”Jamen, då är det en fågel” sa konstnären lika bestämt. Konsten uppstår i betraktarens öga, precis som tron har sitt fäste i den troendes hjärta. Vad konstböcker och bekännelseskrifter säger har i den meningen liten betydelse. Konsten ger oss mod att tolka.</p><p>En konstkritiker från en annan tidning kom förbi för att betrakta det hela. Då var Bergnäskyrkan fylld av autentiska trafikskyltar. Konstkritikern blev inte så provocerad av konsten, men desto mer av att ingen i kyrkan tycktes bli provocerad. Min och tant Sigrids reaktion stämde inte med hans förväntan på hur kyrkan borde reagera. Han förstod inte att konstnärerna redan lärt oss att se djupare än den ytliga provokation han själv fastnat i. Kanske var problemet att han bara betraktade.</p><p>Naturligtvis skönmålar jag projekten, men i mitt hjärta lever konstnärernas glöd. Marianne valde ut de medverkande, med en känsla för deras mod att tänja gränser och insikt om trons mysterium. Vi var överens om att provokationen inte har något egenvärde och att det är så lätt att underskatta djupet hos den reflekterande människan. Vi hade tant Sigrid för våra ögon redan i planeringen och när Sigrid fällde sin kommentar förstod vi att projektet lyckats. Kultur, precis som tro, handlar om öppnade hjärtan Herre oss giv.</p><p>Marianne Öqvist fortsatte tolka livet, även när döden flåsade henne i nacken. Några av hennes vackraste och mest uttrycksfulla konstverk blev hennes sista. Kanske är det så att odödlig konst skapas av den konstnär som vågar öppna sig för livet.</p><p>I det perspektivet är Konstfacks senaste spektakel så billiga, så hånfulla mot de konstnärer som vill öppna upp för en djupare förståelse av livet. Och så tomma för alla människor som anar hemligheterna och längtar efter mod att uttrycka dem. </p><p>/Gunnar Sjöberg,</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Ord]]></title>
            <link>https://sasjo.github.io/gunnarsjoberg.se/ord</link>
            <guid>ord</guid>
            <pubDate>Tue, 10 Feb 2009 00:00:00 GMT</pubDate>
            <description><![CDATA[När den katolske biskopen Richard Williamson sitter i Uppdrag Granskning och med ett snett leende påstår att inga judar gasades ihjäl under andra världskriget, förkroppsligar han ordet hädelse. Att påven bara några dagar senare häver bannlysningen av Williamsons lugubra sällskap SSPX, visar inte bara på en fabulöst dålig tajming utan även på en märklig okänslighet för att ord betyder mer än vad som sägs.]]></description>
            <content:encoded><![CDATA[<p>När den katolske biskopen Richard Williamson sitter i Uppdrag Granskning och med ett snett leende påstår att inga judar gasades ihjäl under andra världskriget, förkroppsligar han ordet hädelse. Att påven bara några dagar senare häver bannlysningen av Williamsons lugubra sällskap SSPX, visar inte bara på en fabulöst dålig tajming utan även på en märklig okänslighet för att ord betyder mer än vad som sägs. </p><p>Tack gode Gud för Luther, ropar mitt hjärta. Kom tillbaka och öppna våra sinnen för vad det egentligen handlar om! Att vara präst är att vara Det Gudomliga Ordets Tjänare. Om betydelsen av ordet tjänare togs på allvar skulle Katolska kyrkan tona ner sina anspråk och påven vara mer försiktig med hur han uttrycker sig.</p><p>I begynnelsen fanns Ordet, skriver Johannes i sin kända prolog. Vad han menade var det levande ordet, det som skapar och ger liv. I Ordet var liv och livet var människornas ljus, fortsätter han. Men hur lätt är det inte att ordet bara blir mera ord; bortförklaringar, mörkläggning och ytliga schabloniseringar.</p><p>Den makt som ligger i orden manar oss till stor ödmjukhet inför hur vi använder dem. Ordets betydelse ligger inte bara i bokstäverna utan i de sammanhang och den anda de uttalas. Påven, Williamson och alla vi andra skapar med våra ord; ett ord kan såra men också hela. Ord kan stänga ute och öppna upp, förtrycka och ge hopp. Även avsaknaden av ord rymmer en kraft på liv och död; ”Ingen sa något” kan sägas både av den som är lättad och den som förlorat livsmeningen.</p><p>Genom åren har jag gjort människor både ledsna och glada med mina ord. Det gäller nog oss alla, men just nu pågår ett så uppenbart missbruk av ord att eftertanken satts ur spel. Proisraeliska skribenter ropar ”Antisemit” till varje klok människa som vill försvara det palestinska folket. Radikala muslimer ropar ”Sionist” till varje klok människa som ifrågasätter Hamas utnyttjande av civilbefolkningen. Du milde, var finns nyansen?</p><p>Jag störs av att ordet Förintelse blandas ihop med Israels angrepp mot Gaza och jag störs av en ledare som kallar Svenska kyrkan anpasslig, bara för att hon har modet att vara öppen för alla. Kriget är inte som Förintelsen, det är en tillräcklig fasa som det är. Och kyrkans öppenhet är inte motsats till dess tydlighet. </p><p>Löpsedlarna skriker om Chock och Extra, men jag längtar efter någon som ropar Tystnad Tagning. Vem har makt och mod att påbjuda en tystnad där vi kan återfinna de meningsfulla orden och det språk som förenar oss på djupet? Innerst inne tror jag faktiskt vi längtar efter att få höra och säga samma ord av kärlek, förlåtelse och glädje. Ord av liv, de som sällan skapar rubriker men betyder desto mer.</p><p>Vid kopiatorn på mitt jobb läser jag följande putslustighet: Fader Vår innehåller 56 ord, tio Guds bud 168 ord, deklarationen om de mänskliga rättigheterna 597 ord och EU´s direktiv för import av ankägg 26 911 ord. Jag vet inte om det stämmer eller ens är roligt. Men det lär oss i alla fall att mängden ord inte är ett mått på en utsagas betydelse.</p><p>Bortom allt bludder hör jag Thomas Tranströmer viska från Det vilda torget:</p><p>Trött på alla som kommer med ord, ord men inget språk, for jag till den snötäckta ön. Det vilda har inga ord. De oskrivna sidorna breder ut sig åt alla håll! Jag stöter på spåren av rådjursklövar i snön. Språk men inga ord.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Blandade känslor]]></title>
            <link>https://sasjo.github.io/gunnarsjoberg.se/blandade-kanslor</link>
            <guid>blandade-kanslor</guid>
            <pubDate>Tue, 27 Jan 2009 00:00:00 GMT</pubDate>
            <description><![CDATA[Förnuftets näsduk torkar inte känslans tårar. Werner Aspenströms ord för tanken till det palestinska folket. Visst, i det ögonblick jag skriver detta har förnuftet segrat och vapenvila inletts. Israel drar sig storsint tillbaka, märkligt många applåderar utan att låta blicken möta de föräldralösa barnen och de föräldrar som förlorat sina barn. Den som vågar möta blicken fylls av de tårar som förnuftets näsduk aldrig kan torka.]]></description>
            <content:encoded><![CDATA[<p>Förnuftets näsduk torkar inte känslans tårar. Werner Aspenströms ord för tanken till det palestinska folket. Visst, i det ögonblick jag skriver detta har förnuftet segrat och vapenvila inletts. Israel drar sig storsint tillbaka, märkligt många applåderar utan att låta blicken möta de föräldralösa barnen och de föräldrar som förlorat sina barn. Den som vågar möta blicken fylls av de tårar som förnuftets näsduk aldrig kan torka.</p><p>Uppdraget är avslutat säger en israelisk talesman, som vore det Gud som gett Israel uppdraget. Men Gud firar ingen blodbesudlad seger. Gud gråter med de sörjande och blöder med de skjutna.</p><p>Medan konflikten i Mellanöstern bara inger missmod och hopplöshet, blåser det en frisk vind från väster. Han är bra på hopp, den där Barack. Med glöd, intelligens och kraft formulerar han ord som vi så länge saknat. Förväntningarna är enorma, naturligtvis alldeles för stora. Men visst är det underbart att få känna en frisk vind som bär hopp om jordens framtid och det godas seger!</p><p>Jag vet, det är dags att besinna sig och vi måste se till ”verkligheten”. Men det kan väl inte vara fel att stanna i glädjeruset ett tag till? Låta de dystra prognoserna vänta och alla förnuftiga argument om att det inte kommer att bli bra, att det kommer att ta tid och så vidare bli outsagda några dagar till. Visst, vi vet att man inte kan lita på USA. Visst, Obama är inte den ende som bestämmer. Visst, terrorn finns kvar. Förnuftet försöka dämpa hyllningarna men förnuftets näsduk kan inte heller torka glädjens tårar.</p><p>Jag såg den TV-sända Obama-galan några dagar innan han svor sin presidented. Det starkaste ögonblicket var när den 89-årige Pete Seeger ledde en halv miljon människor på plats och flera miljoner framför TV´n i Woody Guthries This land is your land. Med samma glöd som Obama förestavade han verserna och glädjen lyste i hans ögon. Han eldade massorna med sina vapenlösa händer. Ända sedan 60-talet har han kämpat för ett annat Amerika, och nu fick han fira dess födelse. </p><p>This land is your land, this land is my land, from California to the New York Island. From the redwood forest to the gulf stream waters. This land was made for you and me.</p><p>Vidga gränserna och sången blir en allsång för alla. Sprid den över världen och när den når Mellanöstern ackompanjeras den av Jerikos trumpeter och blir musik som får Muren att falla.</p><p>Jag hör invändningarna, men tar stöd av vinden från väst. Förändringen har kommit säger Obama. Och jag vill fortfarande tro honom.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Aldrig, aldrig mer]]></title>
            <link>https://sasjo.github.io/gunnarsjoberg.se/aldrig-aldrig-mer</link>
            <guid>aldrig-aldrig-mer</guid>
            <pubDate>Tue, 13 Jan 2009 00:00:00 GMT</pubDate>
            <description><![CDATA[Tretton dagar efter jul kom de vise männen fram till barnet i Betlehem, det barn som kallades Fredsfurste. Männen var så visa att de lurade Israels kung Herodes. Han fruktade barnet, anade att det skulle vara början på ett maktskifte av annat slag. Han krävde att de skulle avslöja platsen för födelsen, men de sa ingenting och tog en annan väg tillbaka. När Herodes insåg att han blivit lurad tog han det säkra före det osäkra; ett blodbad utan like, då varje pojke under två år dödades i Betlehem och dess omgivning.]]></description>
            <content:encoded><![CDATA[<p>Tretton dagar efter jul kom de vise männen fram till barnet i Betlehem, det barn som kallades Fredsfurste. Männen var så visa att de lurade Israels kung Herodes. Han fruktade barnet, anade att det skulle vara början på ett maktskifte av annat slag. Han krävde att de skulle avslöja platsen för födelsen, men de sa ingenting och tog en annan väg tillbaka. När Herodes insåg att han blivit lurad tog han det säkra före det osäkra; ett blodbad utan like, då varje pojke under två år dödades i Betlehem och dess omgivning.</p><p>Det finns ett fasansfullt mönster som går igen. Ganska precis 2009 år senare iscensätter den israeliska staten ännu ett blodbad. Nu några mil söder om Betlehem, i den ockuperade del som kallas Gazaremsan. Rädsla är fortfarande den yttersta kraften, i dåligt sällskap med hämndbegär och modern systematik. Fös ihop 1,5 miljon människor på en yta av 40 x 10 km, bygg en mur omkring och skicka in stridsflygplan och marktrupper.</p><p>Israels gåvor till det palestinska folket är inte guld, rökelse och myrra. Det är död, mörker och fasa. Det heliga landet skändas av dess ledare.</p><p>Jag pratade nyligen med några nyvunna sydafrikanska vänner. De berättade om många och märkliga band mellan Israel och Sydafrika under apartheidsystemets tid. Idag är banden brutna. Never, never and never again shall it be that this beautiful land will again experience the oppression of one by another. Så har Nelson Mandela lovat och det står skrivet i sten vid hans staty i Waterfront, Cape Town.</p><p>Sydafrika, med alla sina problem, andas en vilja till försoning inspirerade av ledare som Tutu och Mandela. Till och med i kåkstäderna lever glädjen och den goda viljan.</p><p>Israels och Hamas ledare är däremot fångar i sitt hat. Den israeliska staten, understödd av rika amerikaner, har förädlat apartheidsystemet. Åtskillnad är modellen: Isolera dem du fruktar, mura in dem och stjäl alla naturtillgångar. Dränera Västbanken och Gazaremsan på intellektuella och arbetstillfällen. </p><p>Där hoppet lämnat flyttar terrorismen in, och det är vad som skett bakom muren. Hamas raketer är lika fel som Israels bomber, men en logisk och rimligen förutsedd konsekvens av ett ledarskap som inte vill fred.</p><p>Barnen blir brickor i detta cyniska spel. En flicka som bor i en raketbeskjuten israelisk by sa: Jag tror att barnen i Gaza är rädda. De har ju inte gjort något. Men det har ju inte jag heller.</p><p>I barnets klarsynthet gömmer sig hoppet. Men vem hör hennes röst när bomberna faller?</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Mellandagars värde]]></title>
            <link>https://sasjo.github.io/gunnarsjoberg.se/mellandagars-varde</link>
            <guid>mellandagars-varde</guid>
            <pubDate>Tue, 30 Dec 2008 00:00:00 GMT</pubDate>
            <description><![CDATA[Just nu lever vi mitt i mellandagarna. Man kan betrakta dem som hoptryckta timmar mellan dignande och utdragna högtider. Man kan också betrakta dem som möjligheter att upptäcka värdet av det enkla. Som inandningens betydelse för utandningen. Tisdagen före nyårsafton kan ha sitt värde enbart som dagen före Det Stora men den kan också vara en Väldigt God Tisdag.]]></description>
            <content:encoded><![CDATA[<p>Just nu lever vi mitt i mellandagarna. Man kan betrakta dem som hoptryckta timmar mellan dignande och utdragna högtider. Man kan också betrakta dem som möjligheter att upptäcka värdet av det enkla. Som inandningens betydelse för utandningen. Tisdagen före nyårsafton kan ha sitt värde enbart som dagen före Det Stora men den kan också vara en Väldigt God Tisdag.</p><p>Jag föreslår det sistnämnda. I mellandagarna finns utrymme att låta högtiderna landa, låta det forcerade sakta in och ta sin boning ibland oss. Jag tror vi behöver den tiden och att jag inte är den ende som kan tycka julen är som bäst sent på julafton eller juldagen, när allt som måste göras är gjort och det egentligen är över. Julfriden anländer i den meningen sent och då gäller det att ha några mellandagar på sig att härbärgera den. Den rannsakande frågan handlar om ifall jag har den tiden och det modet. Den viktiga insikten är att ett liv med stängda dörrar blir ett mycket tomt liv för allt finns inte inom oss. Livet kommer till oss, visst är det också det som julen handlar om?</p><p>Nåväl, åter till mellandagarnas värde. Visst kan det vara samma med en intensiv middag med vänner, mat och samtal? Sent på natten, när gästerna gått, kan känslan av glädje och tacksamhet infinna sig. Medan samtalet flödar och tankarna brusar i våra sinnen, ges inte rum för de känslorna, intensiteten tränger liksom undan dem. Somliga känslor, kanske de största, kräver mer tid än andra för att landa. De behöver några mellandagar på sig för att fylla oss.</p><p>Alltså, njut av denna tisdag som den goda tisdagen. Eller vilken vardag som helst mellan högtiderna. Ta in det som är bra och mindre bra, det du har omkring dig och det du saknar. Öppna upp för glädjen och sorgen, för under mellandagen har du tid. Bli vän med dig själv och jag tror du upptäcker det goda inom dig och utom dig.</p><p>Jag var på middag med några vänner och hörde en dikt, eller snarare bön, som grep mig. Den är på norska, skriven av Svein Ellingsen, så säkert var det ekot i mitt hjärta av Sissel Kyrkjebös julsånger som öppnade mina känslor lite extra. Men jag var klok nog att, i hallen och efter allt intensivt samtalande, be att få dikten nerskriven. Den är kort, men bär på ett oändligt hopp. Som ett språng inför nästa år och en nyårshälsning till alla läsare avslutar jag 2008 med de orden:</p><p>Vi sträcker våra händer fram som tomma skålar. Kom till oss Gud och ge oss liv från källor utanför oss själva.</p><p>/Gunnar Sjöberg,</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Äkta vara]]></title>
            <link>https://sasjo.github.io/gunnarsjoberg.se/akta-vara</link>
            <guid>akta-vara</guid>
            <pubDate>Tue, 16 Dec 2008 00:00:00 GMT</pubDate>
            <description><![CDATA[För någon vecka sedan pratade jag med brorsan om äkta vara, en gryende längtan efter det som är äkta. Så lite ingredienser som möjligt i brödet, så mycket genomskinlighet som möjligt i organisationen och så mycket ärlighet som möjligt i livet. Om potatisgratängens återkomst och innehållets betydelse. Levande vatten istället för bubbel på burk. Innehåll före form, helt enkelt. Äkta vara.]]></description>
            <content:encoded><![CDATA[<p>För någon vecka sedan pratade jag med brorsan om äkta vara, en gryende längtan efter det som är äkta. Så lite ingredienser som möjligt i brödet, så mycket genomskinlighet som möjligt i organisationen och så mycket ärlighet som möjligt i livet. Om potatisgratängens återkomst och innehållets betydelse. Levande vatten istället för bubbel på burk. Innehåll före form, helt enkelt. Äkta vara.</p><p>Några dagar senare var jag på julkonsert med Sissel Kyrkjebö. Folk fall nu neder och hälsa glatt din frihet, sjöng hon och jag föll med hela Konserthuset i Uppsala. Den stålblå titanbyggnaden fick plötsligt färg och de prisbelönta rulltrapporna stannade upp. Hennes röst fick regnet att bli till snö och de svarta gatorna klädde sig i vitt. Hade hon sjungit i Luleås Kulturhus hade alla böcker öppnats och den vinande vinden lagt sig.</p><p>Var får hon sin röst ifrån, undrade vi efteråt, hon öppnar ju knappt munnen. Äkta vara är både svaret och vad hon är. Det som bär kommer inifrån. Utan åthävor och genvägar gav hon mig den julfrid jag just då behövde. Den senaste veckan har den burit mig.</p><p>Julfrid är en glädje över äkta vara, en smak av livet som det var tänkt. Närhet, värme och levande ljus. Livets grundton, som finns där mitt ibland oss men är så svår att höra. Vi har vant oss vid snabbmat och ytliga kontakter, tidsjakt och ständig nåbarhet. Men tänk om det är fusk, om alla genvägar leder bort?</p><p>Julen handlar om att komma hem. Den där grundtonen föds mitt ibland oss och finns i alla skeenden och känslor. Visst hade det kunnat vara en tvådagars graviditet, ett kejsarsnitt i ett palats och ett liv möjligt att snabbspola. Men Gud tar inga genvägar.</p><p>Förenkling är en farlig frestelse som skenbart gör livet lättare att förstå och ta till sig. Insikter växer långsamt, även om de kan drabba oss. Kärleken likaså. </p><p>Julen 2008 skulle kunna bli början på en livsstil bort från fusket och till äkta vara. Att i vardagens alla yttringar söka det äkta, det enkla men just därför det komplicerade. Julevangeliet uttrycker paradoxen; barnet i krubban gestaltar den gudomliga gåtfullheten. Kärlekens källa låter sig fyllas av människors omsorg.</p><p>Sissel avslutade konserten med det som kan bli en början. Alla reste sig och sjöng julens protestsång. Änglar den sjöngo först för markens herdar. Skönt från själ till själ det ljöd: Människa, gläd dig. Frälsarn är kommen, frid över jorden Herren bjöd.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Tillbaka]]></title>
            <link>https://sasjo.github.io/gunnarsjoberg.se/tillbaka</link>
            <guid>tillbaka</guid>
            <pubDate>Tue, 02 Dec 2008 00:00:00 GMT</pubDate>
            <description><![CDATA[Hur känns det att komma tillbaka? Den frågan har jag fått några gånger den senaste tiden, då jag gjort några svängar upp till Norrbotten.]]></description>
            <content:encoded><![CDATA[<p>Hur känns det att komma tillbaka? Den frågan har jag fått några gånger den senaste tiden, då jag gjort några svängar upp till Norrbotten.</p><p>Frågan är inte lätt att besvara utan hjälp av motfrågor: Vad menar du med att ”komma tillbaka”? Och vad är ”tillbaka”? Det jag lämnade vid flytten från Luleå för 7,5 år sedan är ju inte detsamma idag. Jag och mina gamla Luleå-vänner är inte heller desamma. Så är det bara, krasst men sant. Den som tror sig kunna komma tillbaka till något som redan har varit blir garanterat besviken. Det man lämnade en gång – och möjligen skulle vilja återvända till – är något annat nu. Tomrum fylls, minnen förbleknar och skavanker slätas ut. Ära vare.</p><p>Men ok, hur känns det att komma tillbaka? Jo tack, det känns bra. Dofterna, dialekten och den omedelbara förståelsen finns där. Alla avtryck som den utflyttade alltid bär med sig, även den som inte vill erkänna det eller helst vill bli av med dem. De bekanta ansiktena finns där, liksom det lätt fördröjda igenkännandet och tryggheten i att hitta överallt. Så till den som undrar säger jag att jag vill tillbaka många gånger för jag har aldrig egentligen velat lämna. Jag tror att människans hjärta rymmer flera hem. Man måste inte lämna allt för att gå vidare.</p><p>För ett tag sedan var jag i Överkalix, denna pärla mitt i skogen. ”Född i Korpilombolo, uppvuxen i Överkalix”, är min förkortade beskrivning av min bakgrund. Jag säger det varje gång jag får en chans och fylls alltid av stolthet. Jag vill vara född i Korpilombolo och uppvuxen i Överkalix, jag är kompis med de bygderna. Dessutom är jag egentligen Luleå-bo eftersom jag bott och arbetat där i mer än 25 år.</p><p>Så det är klart det känns bra att komma tillbaka när det finns så mycket att komma tillbaka till.</p><p>I Överkalix låste sig handbromsen och jag trodde det var Guds finger som ville hålla mig kvar. Men i Överkalix hjälper man varandra t o m att lämna, för man vet att den som lämnar med öppet hjärta kommer tillbaka. Så en av ortens bilmekaniker gjorde en bredsladd in på hotellets parkering och hjälpte mig helt gratis.</p><p>Sen lämnade jag Överkalix och for tillbaka till Luleå för att kunna lämna Kallax för att komma hem till Uppsala. För de människor som bär hemkänslan inom sig är att lämna och komma tillbaka inget större problem. </p><p>Nu kommer julen tillbaka. Framför oss ligger mötet med den som alltid är. Den som kommer i varje tid och i varje människans hjärta. Den som aldrig lämnar.<br>
<!-- -->Glad Advent!</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Inom oss]]></title>
            <link>https://sasjo.github.io/gunnarsjoberg.se/inom-oss</link>
            <guid>inom-oss</guid>
            <pubDate>Tue, 18 Nov 2008 00:00:00 GMT</pubDate>
            <description><![CDATA[Jag har skrivit drygt 130 texter i denna spalt sedan jag började våren 2002\. Eftersom omfånget ska vara 2 500 tecken per text så blir det drygt 325 000 tecken. Du milde, vad har jag egentligen skrivit, frågar sig mitt osäkra jag. Troligen är det så att en sammanfattning vore möjlig inom ramen för 2 500 tecken. With spaces som det heter på min dator. En krönika som säger allt behöver nog inte vara längre.]]></description>
            <content:encoded><![CDATA[<p>Jag har skrivit drygt 130 texter i denna spalt sedan jag började våren 2002<!-- -->.<!-- --> Eftersom omfånget ska vara 2 500 tecken per text så blir det drygt 325 000 tecken. Du milde, vad har jag egentligen skrivit, frågar sig mitt osäkra jag. Troligen är det så att en sammanfattning vore möjlig inom ramen för 2 500 tecken. With spaces som det heter på min dator. En krönika som säger allt behöver nog inte vara längre.</p><p>Det är eftertänksamma tider för dem som besöker kyrkor denna tid. Det är Domsöndag och söndag före Domsöndag och till och med en extra söndag före söndagen före Domsöndagen som bara inträffar när påsken kommer väldigt tidigt, som i år. Tre veckor av tankar kring det som varit, är och som kanske kommer. Det vi kan ångra, sakna och ana som i en gåtfull spegelbild. Tankar om hur jag helt enkelt lever mitt liv.</p><p>Inom alla människor finns ett centrum, en kärna eller vad vi nu vill kalla det. Summan av de värderingar, känslor och erfarenheter som formar våra livsval. Det är inte statiskt, genom hela livet förändras vårt centrum. Det som var viktigt förr förlorar sin mening medan annat, och andra, plötsligt blir det som bär. Men innerst inne finns en kärna, nästan – men tyvärr bara nästan – omöjlig att krossa. En kärna som följer oss.</p><p>I dessa eftertänksamma dagar är det klokt att rannsaka sitt liv; hur lyser mitt centrum igenom i det jag gör? I mina sinnen, tankar och handlingar? Är jag trogen mot min kärna, finns det ett mönster jag kan ana? Eller är jag så förhärdad att jag inte längre bryr mig? Lever som om sista dagen vore den sista, i nån slags apokalytisk carpe diem-jakt, gripandes varje tillfälle som vore det det sista. </p><p>Lugnet gömmer sig i det gemensamt mänskliga. Strävan att vara unik, att sticka ut ur mängden, begränsar oss trots att avsikten är den motsatta. Våra kvällstidningar fylls av tabeller på vem som är mest elak, sexig, kaxig och cool. Det är en sorglig läsning för mest unik är den som vågar vara trogen sitt inre, eller hur? Vanlighet är alldeles förskräckligt underskattat.</p><p>Min poäng är denna: Hur mycket vi än skriver eller pratar säger vi egentligen samma saker, det finns en grundton och ett tema i våra liv och det är en god handling att hålla sig nära den. Att lyssna inåt och vara trogen sig själv. Till helgen är det Domsöndag och även den som inte tror på Gud kan då ta vara på möjligheten att begrunda sitt liv: Vad vill jag med det, vad gör jag av det och varför? Svaren på frågorna finns inom oss men att finna dem kräver en myckenhet av mod. </p><p>Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Just nu]]></title>
            <link>https://sasjo.github.io/gunnarsjoberg.se/just-nu</link>
            <guid>just-nu</guid>
            <pubDate>Tue, 04 Nov 2008 00:00:00 GMT</pubDate>
            <description><![CDATA[Jag har gått med i Facebook. Ja, jag vet. Det är två år försent, jag lämnar avtryck efter mig som aldrig kan raderas och FRA kan spana rakt in i min ensidiga vardag. Ärligt, jag bryr mig inte. Det är kul med Facebook, denna dagboksinspirerade klottervägg på Internet.]]></description>
            <content:encoded><![CDATA[<p>Jag har gått med i Facebook. Ja, jag vet. Det är två år försent, jag lämnar avtryck efter mig som aldrig kan raderas och FRA kan spana rakt in i min ensidiga vardag. Ärligt, jag bryr mig inte. Det är kul med Facebook, denna dagboksinspirerade klottervägg på Internet.</p><p>Vad gör du just nu, är den fråga som möter varje Facebookanvändare när datorn slås på. Den som tar frågan på allvar dras in i ämnet mindfulness. Vad gör du just nu? Inte imorgon utan i detta andetag? Enda svaret är ju egentligen att jag andas, eller möjligen funderar på vad jag gör just nu. Men frågan är bra och tar ofta lång tid att svara på just för att det är så svårt att veta vad vi gör just nu. Inte förr, nyss eller sen. Utan just nu.</p><p>Oavsett Facebook så är det en bra övning. Fråga dig lite oftare vad du gör just nu. Då kanske du slipper upptäcka att du springer med tandborsten mellan disken, badrummet och TV-programmet. Eller lyssnar på en arbetskamrat samtidigt som du tänker på det mejl du måste komma ihåg att skriva och vad det nu var ni skulle äta till middag ikväll. Benämnandet är en nyckel, det förvandlar en oklar känsla vad vi håller på med till en trygg insikt och medveten närvaro. Sätt ord på vad du gör just nu och du ska upptäcka både vad mycket du gör och hur vilsamt det kan vara att göra just det.</p><p>För ett tag sedan mötte jag författaren Björn Ranelid. Ja, jag vet. Linda Skugge har spottat på honom i en massa Expressen-krönikor, Robert Gustafsson har skrivit plumpa skämt och han pratar provocerande mycket om sin egen skicklighet. Problemet är att han är så skicklig. Begåvad, kunnig och en fantastisk ordkonstnär.</p><p>Orden rann ur hans mun, alla försök att anteckna var meningslösa. Han åmade sig, vädjade om att få möta vår blick, krävde vår uppmärksamhet. Jag följde med honom i ett andetag som varade 45 minuter. På nåt märkligt sätt lyckas han vara närvarande i varje ögonblick och därmed bli en verbal tolkare av det som sker i stunden. Det var hisnande, utmattande och stärkande. När jag kom hem kunde jag inte återge nånting av vad han sagt, bara att det var vackert och omtumlande. Titeln på boken jag köpte påminde mig; Bär ditt barn som den sista droppen vatten. Det är livet han pratar och skriver om.</p><p>Björn Ranelid signerade och dedicerade boken till Hugo, som också kan leva just nu utan att ens veta om det. Kanske barnen är de klokaste, tänker jag medan jag låter mig bli sedd. Och uppslukad av den medvetna närvaro som finns inom oss alla men blir som klarast i barnets blick.</p><p>Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Sparka på mörkret]]></title>
            <link>https://sasjo.github.io/gunnarsjoberg.se/sparka-pa-morkret</link>
            <guid>sparka-pa-morkret</guid>
            <pubDate>Tue, 21 Oct 2008 00:00:00 GMT</pubDate>
            <description><![CDATA[När mörkret börjar bli som störst har jag döpt Hugo och vigt vänner. Mörker skall med ljus besegras. Vid vigseln citerade jag kanadensaren Bruce Cockburn: You gotta kick at the darkness till it bleeds daylight. Ljuset finns där och kommer alltid att segra. Det gäller bara att sparka fram det, våga se mörkret men bekämpa det. Maja och Jimmy, de jag vigde, är hjältar i sammanhanget.]]></description>
            <content:encoded><![CDATA[<p>När mörkret börjar bli som störst har jag döpt Hugo och vigt vänner. Mörker skall med ljus besegras. Vid vigseln citerade jag kanadensaren Bruce Cockburn: You gotta kick at the darkness till it bleeds daylight. Ljuset finns där och kommer alltid att segra. Det gäller bara att sparka fram det, våga se mörkret men bekämpa det. Maja och Jimmy, de jag vigde, är hjältar i sammanhanget.</p><p>Hemma har vi ett kuddberg i sovrummet. En massa kuddar man kan kasta sig i och låta sig bäras av. En vacker tanke är att det mjuka bär bättre än det hårda. Vem kastar sig handlöst på ett stenberg?</p><p>Kuddberget blir en bild för tillit; att förvänta mig andras goda intension ger mig mod att vara sårbar. Alla är vi omgivna av människor som vill väl, det gäller bara att upptäcka dem och våga luta sig mot dem. Det finns ett kuddberg för var och en. </p><p>För några år sedan stod jag i Kaplansskolans aula i Skellefteå tillsammans med Inger Aasa Marklund. Inger är en annan hjälte i detta sammanhang, hon lever inte längre bland oss dödliga men hon var en mästarinna på att sparka på mörkret för att få fram ljuset. Det var prästmöte i Skellefteå och jag och Inger skulle presentera den bok vi skrivit tillsammans på uppdrag av biskop Rune.</p><p>Mitt hjärta slog tunga och snabba slag. Till saken hör att Kaplansskolans aula just den dagen och i det andetaget hade världens mest sluttande läktare. Som ett svart berg reste sig stolarna med 350 svartklädda prästkollegor från Norr- och Västerbotten. Det svarta höll på att falla över mig, kväva min tynande veke. Så var min känsla, det spelar ingen roll att det säkert inte stämmer rent arkitektoniskt eller faktiskt. Känslan var att jag tror att jag dog.</p><p>Men istället för att bita ihop erkände jag min känsla: Här står jag, inför 350 präster, och är livrädd istället för lugn. Hur märkligt är inte det, för jag är ju bland vänner. Eller? Och hur sorglig är inte känslan av att vara ensam bland vänner?</p><p>I min romantiserade version av denna stund fortsatte sedan samlingen med att jag och Inger presenterade boken. När utfrågningen skulle ta vid blev den ett delande istället för ett förhör. Väldigt få anklagade oss för att ha fel men väldigt många delade med sig av en liknande känsla av ensamhet.</p><p>Störst är den ensamhet man kan känna bland vänner. Men vännerna är egentligen ett kuddberg, släpper vi fram det mjuka så bär det. De flesta vill väl och allt kommer att bli bra. Till dess får vi sparka på mörkret tills det blöder ljus.</p><p>Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Styrkan med kyrkan]]></title>
            <link>https://sasjo.github.io/gunnarsjoberg.se/styrkan-med-kyrkan</link>
            <guid>styrkan-med-kyrkan</guid>
            <pubDate>Tue, 07 Oct 2008 00:00:00 GMT</pubDate>
            <description><![CDATA[Det finns en mycket intern och onödig diskussion inom Svenska kyrkan om hur man ska skriva Svenska kyrkan (versalernas placering helt enkelt) för att å ena sidan uttrycka att det är en Svensk kyrka, å andra sidan att det viktiga inte är att den är svensk. Och å tredje sidan att det är en kyrka bland alla andra kyrkor (typ katolska) medan den å fjärde sidan är just Svenska Folkets Kyrka med 70-80% som medlemmar. Alla dessa sidor gör begreppet ”kyrka” oklart fast, som sagt, i en mycket intern och kanske onödig krets. Begreppet ”svensk” är ju för övrigt inte heller helt solklart.]]></description>
            <content:encoded><![CDATA[<p>Det finns en mycket intern och onödig diskussion inom Svenska kyrkan om hur man ska skriva Svenska kyrkan (versalernas placering helt enkelt) för att å ena sidan uttrycka att det är en Svensk kyrka, å andra sidan att det viktiga inte är att den är svensk. Och å tredje sidan att det är en kyrka bland alla andra kyrkor (typ katolska) medan den å fjärde sidan är just Svenska Folkets Kyrka med 70-80% som medlemmar. Alla dessa sidor gör begreppet ”kyrka” oklart fast, som sagt, i en mycket intern och kanske onödig krets. Begreppet ”svensk” är ju för övrigt inte heller helt solklart.</p><p>Trots detta tror jag att de allra flesta människor både menar Svenska kyrkan när man säger ”kyrkan” och är helt ointresserade av versalernas placering. Svenska kyrkan har kvar sin folkliga förankring, alla undersökningar visar att kyrkobyggnaden har ett stort värde hos människor och att det sociala arbetet är uppskattat. För att inte tala om körerna, begravningarna, vigslarna, dopen, högtiderna… Den har också kvar sin statliga koppling, trots att vi inte längre har en statskyrka, genom sitt uppdrag att vara rikstäckande. Därför var det t ex självklart att Svenska kyrkan skulle ansvara för mottagandet av de hemkomna döda från Tsunamin. Men vad jag skriver har egentligen ingen betydelse för kyrkan är mycket större än Svenska kyrkan. Och däri ligger styrkan med kyrkan: Bredden långt utanför det interna. Kyrkan är varken klubb eller åsiktsgemenskap. Den är en gemenskap av längtande, sökande själar.</p><p>Men det är ingen självklarhet. Genom historien och även i vår tid finns tendenser att reducera religion till föreningsverksamhet. Grupper bryter sig ur, distanserar sig med hjälp av en avvikande och ofta märklig åsikt och bygger egen kyrka och eget trossystem. Aldrig tycks den patetiska jakten på Den Enda Sanna Åsikten upphöra. Kyrka blir förminskande och begränsande istället för en öppning för mer komplicerade sammanhang och större, större, större.</p><p>I söndags döpte jag Hugo, detta älskade barnbarn. Karl William Hugo. Jag döpte honom inte till det namnet, för det har han fått i alla fall. Jag döpte honom in i kyrkan, till en tillhörighet som rymmer människor från alla tider och länder och hålls samman av den Gud som bär allt. Nu är Hugo med i samma gemenskap som Alvin och Frank och alla andra barn som döpts genom historien, av mig och miljoner andra präster. Perspektivet är hisnande och stärkande. Och det, precis det, är styrkan med kyrkan. Gud är alltid större, men kyrkan är bra stor den också.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Gudsfruktan]]></title>
            <link>https://sasjo.github.io/gunnarsjoberg.se/gudsfruktan</link>
            <guid>gudsfruktan</guid>
            <pubDate>Tue, 23 Sep 2008 00:00:00 GMT</pubDate>
            <description><![CDATA[Hur många krönikor har jag inte skrivit om att ha överseende med sina egna och andras brister? Men det finns gränser. Sarah Palin,republikanernas vicepresidentkandidat i USA, är en sådan. Likt en global pastor Green (ni minns den homofobe pingstpastorn som blev omtyckt för sitt hat mot homosexuella) sprider hon förakt och ren dumhet. På Internet haglar skämten över henne, men skrattet fastnar i halsen. Pastor Green var lätt att såga, men Palin kan snart vara världens mäktigaste kvinna. Gud sig förbarme, är det ens lönt att skriva en krönika i ämnet?]]></description>
            <content:encoded><![CDATA[<p>Hur många krönikor har jag inte skrivit om att ha överseende med sina egna och andras brister? Men det finns gränser. Sarah Palin,republikanernas vicepresidentkandidat i USA, är en sådan. Likt en global pastor Green (ni minns den homofobe pingstpastorn som blev omtyckt för sitt hat mot homosexuella) sprider hon förakt och ren dumhet. På Internet haglar skämten över henne, men skrattet fastnar i halsen. Pastor Green var lätt att såga, men Palin kan snart vara världens mäktigaste kvinna. Gud sig förbarme, är det ens lönt att skriva en krönika i ämnet?</p><p>Om det stämmer att man blir klok av att äta lax kan Sarah Palin inte ha ätit många. Hon blåser liv i den kristna högern och vädrar åsikter jag trodde var glömda och begravda. Hon ser en terrorist bakom varje skägg och vill förbjuda abort även vid incest. Ont ska med ont fördrivas är hennes motto och inspirationen till ondskan hämtar hon ur sin kristna tro. Märkligt, men inget nytt.</p><p>Saliga era ögon som ser och era öron som hör, sa Jesus för 2000 år sedan. Han vände sig mot moralismen och vädjade till det goda inom oss. Inget tycks ha hänt, för hur i hela friden kan Palin, av världens alla människor, få så många applåder och dessutom av kristna? Men kanske är fariseism ett tidlöst fenomen.</p><p>Sarah Palin uttrycker modernitetens hädelse med sitt övertygande tal om vad hon tycker sig veta att Gud vill; krig mot muslimer, homosexuella och alla som avviker från Sarah Palins definition av norm. Men snälla, har vi inte lärt oss att den som tror sig äga sanningen har förlorat den? Vad gäller då inte den som tror sig ha begripit Gud?</p><p>Det finns ett ord för vad som saknas: Gudsfruktan. En känsla av att jag inte har alla svar själv. Att det finns en kraft i tillvaron som är oberoende av min egen. Att någon håller hela världen i sin hand och att det inte är jag.</p><p>Sarah Palin och den kristna högern saknar gudsfruktan. Förvisso vill de sprida skräck med sitt tal om Guds kommande domar, men de har förlorat insikten. De tror att Guds makt är deras, blinda för egna brister men fyllda av andras.</p><p>Gudsfruktan är inte att vara rädd för Gud eller Guds påstådda företrädare. Det är att bejaka insikten att det finns en kunskap jag inte kan äga, en livskontroll jag inte kan utöva. Gudsfruktan är att stå emot lättsinnet och ta livet på allvar. Att respektera gåtorna och länga efter svaren. Det är att söka den gudomliga närvaron i den ofullkomlighet Sarah Palin tror sig kunna förgöra. Öppnade ögon, Herre mig giv.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Hoppsan]]></title>
            <link>https://sasjo.github.io/gunnarsjoberg.se/hoppsan</link>
            <guid>hoppsan</guid>
            <pubDate>Tue, 09 Sep 2008 00:00:00 GMT</pubDate>
            <description><![CDATA[Amelia Adamo tycker att hennes hälsokurva är på topp, enligt en intervjuv. Grattis säger jag och förstår mycket väl att hennes barnbarn Sixten bidrar till välmåendet. Hugo, mitt barnbarn, får mig att må bra.]]></description>
            <content:encoded><![CDATA[<p>Amelia Adamo tycker att hennes hälsokurva är på topp, enligt en intervjuv. Grattis säger jag och förstår mycket väl att hennes barnbarn Sixten bidrar till välmåendet. Hugo, mitt barnbarn, får mig att må bra.</p><p>Dock - en hälsokurva på topp förutsätter en förmåga att hantera misstag, inte bara barnbarn som skymmer sikten för allt ont. Så vad gör vi av våra misstag? Om detta vill jag skriva.</p><p>Jajjanåjojjo, jag ber väl om ursäkt då! När jag och brorsan var yngre skämtade vi ibland om en så fumligt framförd ursäkt. Men skämtet hade en allvarlig sida, för hur sorglig är inte en ursäkt utan avsikt? Vem låter sig luras och vem låter sig nöjas med det? Och vem tror sig komma undan så enkelt? Och framförallt, vad händer med den som kommer undan så billigt? Gud bevara oss för människor som tror att det räcker med att ropa ett sluddrigt urschäckta innan de kliver över nästa lik.</p><p>Hoppsan, det blev visst fel. Så lydde budskapet på min hemsida för någon vecka sedan, då den låg nere under flera dagar. Det är också en form av ursäkt men ack så mycket vackrare. Ett ”hoppsan” öppnar upp för insikten om att alla faller i diket någon gång, att frågan bara är när och att det är helt okej ändå. Typ prästens lilla kråka om nu någon minns den ramsa jag försöker lära Hugo.</p><p>Vad skulle hända om vi sa hoppsan oftare, både till oss själva och andra? Kanske skulle det avdramatisera alla misstag och hjälpa oss att återfå perspektiv på vad som är viktigt och oviktigt. Enda risken är att ”hoppsan” inte tas för en riktig ursäkt. Men å andra sidan tror jag att vi ibland ber om ursäkt i onödan. Det hör till livet att det strular; att hemsidor pajar, ICA-kassar spricker, väganvisningar inte stämmer och att människor råkar knuffa till varandra. ”Hoppsan, det blev visst fel” ersätter vreden med en lättsamhet och blicken kan falla på allt som blev bra istället för det som blev fel.</p><p>När det strular och inte blev som du ville, vad använder du då för uttryck? Sorry, shit happens eller en svordom? Nästa gång – för det kommer garanterat fler – kan du prova med ett ”hoppsan, det blev visst fel”. Den bekymmerslöshet som ryms i uttrycket gör luften lättare att andas. Dessutom låter det snällt istället för hotfullt. Den som säger hoppsan kanske rentav är bättre på att vara snäll mot sig själv än den som svär eder över varje eget misstag. Och den som är snäll mot sig själv har lättare att vara snäll mot andra. </p><p>Och snälla, säg inte att det är mesigt, fegt eller löjligt att vara snäll.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Ett nytt liv]]></title>
            <link>https://sasjo.github.io/gunnarsjoberg.se/ett-nytt-liv</link>
            <guid>ett-nytt-liv</guid>
            <pubDate>Tue, 26 Aug 2008 00:00:00 GMT</pubDate>
            <description><![CDATA[Som tur är finns saker och händelser som kan slå omkull oss, få oss ur balans fast vi trodde vi både vuxit klart och vuxit fast. Cykel-Emma kan ta silver i OS och som någon sade; från den dagen är hennes liv sig inte likt. Men vi behöver inte ta medaljer – kärleken har samma effekt, livet blir sig inte likt när vi väl har drabbats. Något eller någon som får våra hjärtan att pumpa på ett annat sätt. Något eller någon som vänder upp och ner på det invanda och blåser in nytt liv även hos en medelålders man.]]></description>
            <content:encoded><![CDATA[<p>Som tur är finns saker och händelser som kan slå omkull oss, få oss ur balans fast vi trodde vi både vuxit klart och vuxit fast. Cykel-Emma kan ta silver i OS och som någon sade; från den dagen är hennes liv sig inte likt. Men vi behöver inte ta medaljer – kärleken har samma effekt, livet blir sig inte likt när vi väl har drabbats. Något eller någon som får våra hjärtan att pumpa på ett annat sätt. Något eller någon som vänder upp och ner på det invanda och blåser in nytt liv även hos en medelålders man.</p><p>Hugo har den effekten på mig. Första barnbarnet och rent objektivt sett ett av de allra vackraste barn… åtminstone i mina ögon. Snälla, fortsätt läsa om du kommit hit – jag ska inte förfalla till privata utgjutelser om en lycka inte alla kan dela. Och resten av höstens krönikor ska inte handla om Hugo (inte alla…). Men jag måste få skriva det nu, för sen 080708 är mitt liv sig inte likt.</p><p>Jag tar vara på varje chans att besöka Hugo, jobbet känns i sanning relativt och hemma har vi fått ett helt nytt samtalsämne. Ogenerat visar jag bilder för vänner och hör en stolthet i min röst som det var längesedan jag hörde. Livet är sig inte riktigt likt.</p><p>Kanske är inte ens jag mig lik? Jag har skaffat en skärmsläckare med foto på barnbarnet, en vanlig känslomarkering jag aldrig egentligen förstått mig på. Snart skaffar jag kanske en musmatta med foto och beställer ett sånt där bankkort med ens favoritmotiv på. Förresten, har inte mitt tonläge blivit ljusare och mina ögonbryn ständigt höjda? Som när jag förr i tiden tränade signatur klottrar jag nu tankspritt ner ordet ”farfar” på ett papper och något händer med mitt hjärta bara då.</p><p>Tack och lov att vi fortfarande kan slås omkull. Ett nyfött barn kan få en vuxen att falla raklång. Den som tror sig ha sett allt kan aldrig stirra sig mätt på ett sovande barn och den som slutat skratta kan inte hindra ett ständigt leende. </p><p>Som sagt, det är inte bara Hugo som har den effekten. Tänk om livet är fullt av människor och händelser som kan förvandla oss? Isåfall är den viktigaste bön vi kan be en bön om bevarad nyfikenhet och öppenhet. Och mod att bejaka förvandlingen.</p><p>Inte undra på att Jesus sa att vi måste bli som barn. Det är då vi är som mest mänskliga och i barnets närhet är livet som vackrast och skörast. Saknar vi barn omkring oss så finns det kvar inom oss, hur vuxna vi än är. </p><p>I barnets blick möter vi vårt eget djup; det sköra, vackra och mänskliga. Den som vågar möta blicken återfinner sig själv.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Växlande molnighet]]></title>
            <link>https://sasjo.github.io/gunnarsjoberg.se/vaxlande-molnighet</link>
            <guid>vaxlande-molnighet</guid>
            <pubDate>Tue, 10 Jun 2008 00:00:00 GMT</pubDate>
            <description><![CDATA[För länge sedan var en kompis och lyssnade på ett föredrag av Göran Kropp, den numer avlidne äventyraren. Han skulle berätta och visa bilder från ett av sina stora äventyr så förväntan var stor. Vad jag minns av kompisens recension var att det bara blev för mycket. Redan vid andra bilden sa Kropp ”Kanon” om upplevelsen och så fortsatte det resten av föreläsningen. Det fanns inga andra superlativ, allting var ”kanon” med undantag för det riktigt fantastiska som var ”kanooon”. Om jag förstod min vän rätt så gällde det att hålla koll på vokalerna för att förstå nyansen…]]></description>
            <content:encoded><![CDATA[<p>För länge sedan var en kompis och lyssnade på ett föredrag av Göran Kropp, den numer avlidne äventyraren. Han skulle berätta och visa bilder från ett av sina stora äventyr så förväntan var stor. Vad jag minns av kompisens recension var att det bara blev för mycket. Redan vid andra bilden sa Kropp ”Kanon” om upplevelsen och så fortsatte det resten av föreläsningen. Det fanns inga andra superlativ, allting var ”kanon” med undantag för det riktigt fantastiska som var ”kanooon”. Om jag förstod min vän rätt så gällde det att hålla koll på vokalerna för att förstå nyansen…</p><p>Samma sak för länge länge sedan då en vän (inte samma) gifte sig och öppnade paketen inför gästerna. Redan vid det första lakansetet sa han ”otroligt” vilket visade sig vara ett misstag. Vid det åttonde lakansetet så var det bara att fortsätta med ”otroligt” men låta vokalen förhöja upplevelsen. Sen dess säger kompisgänget ”oooootrooligt” ibland, som en gemensam upplevelse av superlativens begränsning. Kompisen förstår och är fortfarande kompis för med vänskapen som band tål det mesta att skämtas om. Dessutom har han fyllt femtio, därmed kommit hem och fått mod att skratta åt det som varit.</p><p>Lärdomen är att det gäller att spara på de riktiga superlativerna. Om en fjällbäck är kanon, vad är då helt underbart? Om ett lakan är otroligt, vad är då själva bröllopet? Om jag älskar Corn Flakes, vem vill jag då leva med till dess jag dör? </p><p>Allt väl, brukar jag ibland säga som någon slags märkligt retorisk fråga vid mötet av ett bekant ansikte. Njae, sa en medarbetare för ett tag sedan, den frågan är för stor att besvara. Det var också en påminnelse om ordens valörer. Vem kan egentligen bejaka att allt inte bara är bra utan rentav väl? Vem vågar antyda att livet är ett paradis?</p><p>Allt gott är en vanlig strof i mejl, men är det verkligen en rimlig önskan? Kan någon levande människa ha allting gott? Är det inte så att inom oss alla bultar ett fjortonårigt hjärta som undrar om det funkar? Ha det okej låter som en rimligare önskan. </p><p>Nu skriver tidningarna att det ska det bli en kanonsommar med kanoonväder och jag undrar; behöver vi inte växlande molnighet rent generellt? Det där med att hela färgskalan ger perspektiv och att efter sol kommer regn. Å andra sidan vore det helt underbart att somna varje kväll och veta att imorgon blir det lika kanon och otroligt åtminstone vad gäller vädret. </p><p>Nåja. Nu får vi lossa på knapparna och drivas av solenergi ett tag. Det där som återstår tar vi till hösten.<br>
<!-- -->/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Till hösten]]></title>
            <link>https://sasjo.github.io/gunnarsjoberg.se/till-hosten</link>
            <guid>till-hosten</guid>
            <pubDate>Tue, 27 May 2008 00:00:00 GMT</pubDate>
            <description><![CDATA[Härmed utlyser jag amnesti från och med den 1 juni. Efter den dagen är det bekymmerslöshet som gäller. Mentalt sommarlov och tillåten flykt. Vi tar det till hösten, så lyder befrielseropet för alla oss som vill ta ansvar och köra ända in i kaklet. Nu kan vi slappna av och ta allt jobbigt som ligger framför oss till hösten istället.]]></description>
            <content:encoded><![CDATA[<p>Härmed utlyser jag amnesti från och med den 1 juni. Efter den dagen är det bekymmerslöshet som gäller. Mentalt sommarlov och tillåten flykt. Vi tar det till hösten, så lyder befrielseropet för alla oss som vill ta ansvar och köra ända in i kaklet. Nu kan vi slappna av och ta allt jobbigt som ligger framför oss till hösten istället.</p><p>Jag vet att jag låter naiv, kanske rentav hånfull gentemot den som står inför en livsavgörande uppgift nu i juni eller juli. Men ändå. Är det inte så att det mesta kan vi ta till hösten? Varför inte göra det i några andetag i alla fall. Låta bekymmerslösheten och ansvarslösheten dansa tango och luta sig mot varandra i en slags märklig balans som gör att det ändå går framåt. Det kommer ju en höst hursomhelst så världen går inte under.</p><p>Visst, vad jag skriver är något av en lögn men å andra sidan handlar ju livet om mer än arbete och hur mycket ansvar vi än tar kan vi inte rätta till allt som är fel. Eller hur? När hösten väl kommer får vi ta tag i allt vi skjutit upp. Och dessutom ta tag i själva hösten med allt mörker, allt dis, all rå kyla. Det är kanske det pris vi får betala för amnestin, men jag tror att det är värt det. Det löser sig då helt enkelt. Vi tar det till hösten.</p><p>Men det finns risker. Jag samtalade med en kollega som berättade om hur han hamnat i ett läge när han sköt upp hela sitt liv. Han skulle ta tag i saker till hösten, till vintern, till sommaren… aldrig just nu. Så när han utvärderade sin arbetsinsats insåg han att han knappt skapat något nytt. Alla goda idéer hade skjutits på framtiden och på nåt märkligt sätt var det alltid för sent, för tidigt eller inte läge just nu. För nära jul eller för nära sommarlovet. Vi tar det nu, var ett uttryck han aldrig använde.</p><p>Vad världen och vi alla behöver är mer allvar och hopp. Ingen av oss klarar av att vara bekymmerslös hela tiden, därtill är livet alltför allvarligt och för många beroende av hur jag väljer att leva det. Men vi behöver också få lita till att det löser sig. Att andra människor ställer upp, att trötthet är tillåtet och att det blir bra till slut i alla fall. </p><p>Jag läste en tackbön skriven av en sörjande kvinna: Tack för det som sker förutan mig. En vacker bön som uttrycker det stora i att människor hjälps åt. Livet har sin gång, allting sin tid och med den förmåga som är oss given bidrar vi på olika sätt att föra livet framåt. Bara den som litar till andra finner vilan. </p><p>Alla har vi lika stort ansvar, men det tar vi till hösten. Nu dansar vi tango.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Gränslöst värde]]></title>
            <link>https://sasjo.github.io/gunnarsjoberg.se/granslost-varde</link>
            <guid>granslost-varde</guid>
            <pubDate>Tue, 13 May 2008 00:00:00 GMT</pubDate>
            <description><![CDATA[Döden utgör ingen gräns för människans värde. Den grundprincipen har präglat den kristna och humanistiska människosynen under lång tid. Den döde är värnlös, kroppen lika utsatt oavsett ålder och samhällsposition. Alla är värda lika stor respekt.]]></description>
            <content:encoded><![CDATA[<p>Döden utgör ingen gräns för människans värde. Den grundprincipen har präglat den kristna och humanistiska människosynen under lång tid. Den döde är värnlös, kroppen lika utsatt oavsett ålder och samhällsposition. Alla är värda lika stor respekt. </p><p>Därför är det så upprörande, skamligt, förkastligt och eländigt att det spridits en sluten kultur inom vissa delar av kyrkogårdsförvaltningen att den döda kroppen skändas. Det avslöjande som Uppdrag Granskning gjorde förra veckan är en väckarklocka; människans värde är inte alltid självklart. Den hantering som visades, där kistor krossas eller förstörs för att motverka sättningar i marken, är ingenting annat än ett hån mot kyrkans och vårt samhälles grundläggande värderingar, de anhörigas sorg och den dödes gränslösa värde. Varför sa ingen stopp? Shame on you.</p><p>I höstas var jag i Jerusalem och upprördes över Israels förtryck av palestinierna. Men jag blev också omskakad i själen av ett besök på förintelsemuseet Yad Vashem. Där visas bilder, föremål och filmer från förintelsen och vad jag såg är omöjligt att blunda för. Inte minst hanteringen av de döda kropparna var fasansfull att se. Traktorskopor som föste kropparna samman i högar, slängde dem hit och dit som vore det en soptipp. </p><p>Det var en del i nazismens systematiska omänskligförklarande av judar och homosexuella men också en del i en sluten kultur. Jag vill fortfarande tro på det genuint goda inom människan, att vi i grunden vill väl. Samtidigt är vi så bräckliga att vi lätt anammar värderingar som egentligen strider mot våra egna, tar del i handlingar som vi egentligen inte gillar. Långsamt vävs vi in i den kulturen, den blir vår trygghet och ett sätt att tysta de inre rösterna som ropar fel, fel, fel. </p><p>Jag vet inte hur de som krossat kistor med grävskopor försvarar sina handlingar. Jag har också svårt att förstå hur de kan sova. Att begrava människor är ett förtroende och jag är övertygad om att det på de allra flesta orter hanteras på rätt sätt. I min ungdom grävde jag gravar på kyrkogården i Gammelstad, jag stod i skuggan av kraftiga karlar som grävt för hand i många år. Det var, är och kändes som ett hedersuppdrag.</p><p>Kanske grävskopan kom med problemen. Hanteringen blev enklare men distansen till vad det faktiskt handlar om större. Närhet och beröring hjälper oss att upptäcka människans värde. De som just nu finns omkring oss och de döda som lever i våra hjärtan. Alltså är det närheten och beröringen vi måste återvinna.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Hat]]></title>
            <link>https://sasjo.github.io/gunnarsjoberg.se/hat</link>
            <guid>hat</guid>
            <pubDate>Tue, 29 Apr 2008 00:00:00 GMT</pubDate>
            <description><![CDATA[Problemet är inte de onda människornas ondska utan de goda människornas tystnad, sa Martin Luther King. Men problemet är också att de goda människorna kan göra så onda handlingar för att försvara det goda.]]></description>
            <content:encoded><![CDATA[<p>Problemet är inte de onda människornas ondska utan de goda människornas tystnad, sa Martin Luther King. Men problemet är också att de goda människorna kan göra så onda handlingar för att försvara det goda.</p><p>Häromveckan såg jag ett debattprogram i SVT om mordet på Engla. Det är lätt att hata Anders Eklund nu och programmet osade av hat. Ska jag vara ärlig, frågade en av deltagarna retoriskt på frågan vad man skulle göra med Eklund. Nackskott var hans svar. Nickande bifall blev responsen, utom från två fd fängelsekunder som försökte hävda att det finns en väg tillbaka bara man får en chans till det. Och att isoleringsceller bara gör den onda människan ondare.</p><p>Ondskan kan inte spärras in och den kan inte heller dödas. I USA ökar antalet grova våldsbrott sedan många år, dödsstraffet har ingen som helst preventiv betydelse. Det är bara en tillfredsställelse för de goda människor som tycker sig kämpa för det goda.</p><p>Ondskan består. Det kommer fler Anders Eklund, det är den sorgliga sanningen.</p><p>I TV-programmet deltog också storebror till Helen Nilsson, den lilla flickan som mördades för 19 år sedan. Vad känner du nu? Så löd reporterns fråga till honom och tårarna i ögonen sa allt. Vad ska jag känna, svarade han och fortsatte: Inte hat i alla fall. Men vrede, sorg och förtvivlan. Vad gör du om du möter Helens mördare, frågade reportern i ett försök att locka fram hatet. Jag gör ingenting, sa brodern, men jag vill inte möta honom. Vart tog kärleken vägen, undrade han med sorg i sin röst. Och de kristna värderingarna. Då blev det tyst i studion och för ett andetag kanske i hela landet.</p><p>Jag brukar ofta reagera när ”kristna värderingar” används som samlingsbegrepp – det kan liksom få försvara vad som helst. Men när Helens storebror sa det så var det självklart vad han menade. </p><p>Hatet förgiftar oss. Vi måste inte förlåta allt och alla och självklart ska vi utveckla metoder att upptäcka brottslingar i tid och former för att skydda oss, inte minst barnen. Men ondskan är en del av livet, den finns också inom oss. Det goda som vi vill gör vi inte alltid och det onda som vi inte vill gör vi i alla fall ibland. Bara en medveten kamp att välja det goda kan besegra ondska. Visst är det också det budskap Englas familj försöker sända ut i mörkret? Att välja livet.</p><p>Det lättaste är att hata den mordåtalade Anders Eklund. Det svåraste är att inte låta hatet få fäste i vårt hjärta och färga hela vår livshållning. Jag är inte säker på att de goda människornas godhet överlever det.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Ken lee]]></title>
            <link>https://sasjo.github.io/gunnarsjoberg.se/ken-lee</link>
            <guid>ken-lee</guid>
            <pubDate>Tue, 15 Apr 2008 00:00:00 GMT</pubDate>
            <description><![CDATA[Bara den som kan skratta är trovärdig i sitt gravallvar. Bara den som inser att arbetet inte är allt kan lägga all sin tid på det utan att gå under. Bara den som behåller en egen vrå i sitt inre rum kan släppa in andra utan att bli utplånad.]]></description>
            <content:encoded><![CDATA[<p>Bara den som kan skratta är trovärdig i sitt gravallvar. Bara den som inser att arbetet inte är allt kan lägga all sin tid på det utan att gå under. Bara den som behåller en egen vrå i sitt inre rum kan släppa in andra utan att bli utplånad.</p><p>Balans och perspektiv är några av livsmodets nycklar. Att kunna distansera sig till och med till det som fyller hela ens liv, hjärta och dagar. Utan dessa nycklar blir vi fångna, inlåsta i självförnekelse och självbegränsning. Och rädsla förstås, denna den största av fiender till livsglädje och livslust. Rädslan att förlora det enda som fyller vårt liv med mening ökar risken att förlora det. I Bibeln står det att rädsla inte ryms i kärleken, och den ryms inte heller i livsglädjen. Vi måste kunna distansera oss, inse att världen är full av vackra människor, att arbetet aldrig blir klart och att mina smarta tankar redan är tänkta av någon annan. Distans är en styrka, självdistans en gudagåva. </p><p>Ken lee. Så lyder lösenordet för den fängslade. Jag hörde det märkliga uttrycket på YouTube, i ett klipp ur Bulgarian Idol. En kvinna vid namn Valentina Hasan sjöng Mariah Careys Without You men på sitt alldeles egna sätt. Hon kallade sången Ken Lee och sjöng ”Ken lee, tulibu dibu douchoo” med tydlig artikulation och ackuratess. Den engelska texten lyder ” I cant live if living is without you” och när juryn frågade vilket språk hon sjöng på, svarade hon förvånat: engelska. Hennes frimodighet smälte hjärtan, självförtroendet isberg. </p><p>Varje vecka borde ha en Valentinas Dag. Det behövs ingen kommers runt firandet, inga prylar för att visa vad det handlar om. Det räcker med ett uppskattande ord till den som försöker, oavsett resultat. Ett överseende leende över den egna fåfängan och en varm blick till den som vågar något nytt. På Valentinas dag förlåter vi varandra och oss själva, vi gör en omstart och byter rädsla till glädje och nya tag.</p><p>Ken lee. Viska de orden till dig själv när rädslan tar dig i sitt grepp och du undviker det du egentligen vill eller behöver. Ken lee. Säg det till vännen som misslyckats och tror att världen går under bara för det och att alla chanser är brända. Ken lee. Säg det till arbetskamraten som aldrig är nöjd, aldrig gläds åt beröm och alltid ser det som hade kunnat göras bättre eller annorlunda. Ken lee. Ta stöd av den bulgariska idolen, låt hennes stolthet och mod flytta in i ditt hjärta och befria dig.</p><p>Livet är för viktigt för att inte tas på allvar. Ken lee, tulibu dibu douchoo.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Tid för murar att falla]]></title>
            <link>https://sasjo.github.io/gunnarsjoberg.se/tid-for-murar-att-falla</link>
            <guid>tid-for-murar-att-falla</guid>
            <pubDate>Tue, 01 Apr 2008 00:00:00 GMT</pubDate>
            <description><![CDATA[Se vi gå upp till Jerusalem är snart bara en sång som judar kan sjunga och göra det samtidigt. Den heliga staden har murats in i en egen värld. Palestinierna, både kristna och muslimer, fördrivs och förtrycks systematisk och de judar som vill fred motarbetas. Det finns planer på att starta ett landslag i fotboll för Palestina. I Latinamerika, för där bor flera hundra tusen fler än i det sk hemlandet. Det fanns inte härbärge i Betlehem för Maria och Josef när de vandrade från Nasaret. Idag skulle de inte släppas genom checkpoint.]]></description>
            <content:encoded><![CDATA[<p>Se vi gå upp till Jerusalem är snart bara en sång som judar kan sjunga och göra det samtidigt. Den heliga staden har murats in i en egen värld. Palestinierna, både kristna och muslimer, fördrivs och förtrycks systematisk och de judar som vill fred motarbetas. Det finns planer på att starta ett landslag i fotboll för Palestina. I Latinamerika, för där bor flera hundra tusen fler än i det sk hemlandet. Det fanns inte härbärge i Betlehem för Maria och Josef när de vandrade från Nasaret. Idag skulle de inte släppas genom checkpoint.</p><p>Påskdagen är, alldeles oavsett vad vi tror om den, en påminnelse om det som begränsar oss. Till slut vänjer vi oss vid murarna, allt som stänger inne och ute. Det som begränsar blir vår trygghet, det som öppnar upp ett hot. Bekvämlighet är det bekanta, även om vi till och med vet att det finns något annat. Något godare, bättre och större. Men på andra sidan lurar det okända och därmed det obekväma. Den fängslade vet vad han har och kan darra av rädsla för den efterlängtade friheten.</p><p>Det gällde den första påsken och det gäller varje dag och varenda en av oss. Livet har så mycket mer i beredskap och vår potential är så mycket större än vi vågar tro. Var inte rädda sa ängeln två gånger till kvinnorna som stod framför den tomma graven och den bortvältrade stenen. Och de hade modet att stå kvar. Från andra sidan möttes de av en vind som fyllde dem med nytt liv. </p><p>Det berättas om Jesus att han efter uppståndelsen gick genom låsta dörrar för att befria sina vänner. En av de första han sökte upp var Petrus, förnekaren. Han höll fast vid sin vanligaste hälsningsfras – var inte rädd – och gav mod åt dem alla att gå vidare, att lämna sina gömställen. De bars av ett löfte: En dag ska murarna falla, till den dagen är det vår plikt att bekämpa dem oavsett var de byggs. </p><p>Svenska kyrkan satsar 30 miljoner kronor på att bygga bostäder åt palestinier innanför murarna, på Olivberget i östra Jerusalem. Det finns obebyggd mark bredvid det kristna Augusta Victoria-sjukhuset och där ska nu 84 lägenheter byggas. Det är en handling av hopp: istället för raketer som sprider död skapas rum för människor att beblandas och föda nytt liv. </p><p>Oavsett om murarna finns inom oss eller utanför oss handlar det i grunden om att ta sig innanför dem, underminera dem med kärlek och mänsklig värme. Varför hatar vi varandra när det är kärlek vi längtar efter? Varför odlar jag en ovänskap när det är vänskap jag saknar? Varför sluter vi oss istället för att öppna upp?</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Leva med minnen]]></title>
            <link>https://sasjo.github.io/gunnarsjoberg.se/leva-med-minnen</link>
            <guid>leva-med-minnen</guid>
            <pubDate>Tue, 18 Mar 2008 00:00:00 GMT</pubDate>
            <description><![CDATA[Är det skillnad på att leva med minnen och leva på minnen? Kanske. Den som lever på minnen tronar på ett bräckligt bygge, för hur vet jag om minnena stämmer? Framförallt, vad har de för värde ifall avsikten är att ge mig status och stadga idag? Att leva på minnen är att pumpa kraft ur en brunn som sinat och skapar bara en sorglig distans till nutiden. Skugga istället för ljus. I den meningen är det lika bra att glömma det som varit.]]></description>
            <content:encoded><![CDATA[<p>Är det skillnad på att leva med minnen och leva på minnen? Kanske. Den som lever på minnen tronar på ett bräckligt bygge, för hur vet jag om minnena stämmer? Framförallt, vad har de för värde ifall avsikten är att ge mig status och stadga idag? Att leva på minnen är att pumpa kraft ur en brunn som sinat och skapar bara en sorglig distans till nutiden. Skugga istället för ljus. I den meningen är det lika bra att glömma det som varit.</p><p>Att leva med sina minnen är något annat. Den som lever med sina minnen låter historien vävas samman med den dag som är. Både smärtsamma och ljuvliga minnen kan generera en kraft och ett perspektiv som hjälper mig att tolka mitt liv och ta emot det som kommer. Minnena är inre avtryck som vi kan känna igen oss i och återfå orienteringen genom. De är en påminnelse om att vi inte lever ensamma i ett ständigt ogripbart ”nu”, utan att det finns ett sammanhang. Band bakåt som ger balans idag. Vågar vi dessutom drömma så slår vi en brygga även framåt i tiden, där vi kan dingla med benen i en vila mellan det som varit och det som kommer.</p><p>Jag minns dig! Om en person jag inte sett på länge säger det, hur ska jag tolka kommentaren? Vad minns du? Något som är kärnan i mitt liv och som inga gråa hårstrån kan dölja? Eller minns du något som inte längre finns, något jag inte alls vill känna igen mig i? Att vara hågkommen har sina sidor…</p><p>Nu firar vi stilla veckan. Alla som går i kyrkan på skärtorsdagen firar en måltid till minne av Jesu liv och död och liv igen. Mässans innersta mening är att påminna om Det och Den som är den kristna trons kärna. Med minnet av det som hände den första påsken tar vi emot alla långfredagar och påskdagar i våra egna liv.</p><p>Stilla veckan kan vara ett utmärkt tillfälle att träna sig i att leva med minnena, att släppa fram de avtryck vi bär inom oss. Låta påskens passionshistoria bli en berättelse om våra liv. Om sveken vi gjort och blivit utsatta för. Om rädslan för det som finns utanför vår kontroll. Om väntan och förhoppning om en vändpunkt. Och om Den Stora Vändpunkten, den kärlek som inte ens döden kan hindra.</p><p>Oavsett om vi tror på påskens budskap eller inte så handlar helgen om våra egna liv. Vi fängslas och befrias, sviker och älskar, förnekar och bekänner. Dör och uppstår i varje andetag. Sen kan vi välja mellan att antingen leva på de positiva eller negativa minnena eller att leva med dem - både minnen av sorg och minnen av glädje. Det första är att begränsa sig själv, det senare att växa.<br>
<!-- -->/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Jag]]></title>
            <link>https://sasjo.github.io/gunnarsjoberg.se/jag</link>
            <guid>jag</guid>
            <pubDate>Tue, 04 Mar 2008 00:00:00 GMT</pubDate>
            <description><![CDATA[Somliga har svårt att säga jag. Typ idrottsmän. Alltid, i varenda sportintervju, frågar jag mig; varför säger personen alltid ”man” hela tiden om sig själv och varför tar personen aldrig paus? Det måste vara ett elände att vara klippare på TV-sporten.]]></description>
            <content:encoded><![CDATA[<p>Somliga har svårt att säga jag. Typ idrottsmän. Alltid, i varenda sportintervju, frågar jag mig; varför säger personen alltid ”man” hela tiden om sig själv och varför tar personen aldrig paus? Det måste vara ett elände att vara klippare på TV-sporten.</p><p>Hur känns det? Näe, man är glad förstås. Var du nervös innan tävlingen? Näe, det är klart man är nervös men man vet att det hör till sporten och man har ju tränat just för en sån här dag så man… Så håller det på, minut efter minut.</p><p>En röst ropar i sportöknen: Säg jag! Säg som det är: Jag är glad, jag är stolt, jag är bäst. Eller jag är sur, jag är less, jag ger upp. Det är ju då livet blir intressant, när det finns en koppling till den faktiska person som uppenbarar sig framför mig.</p><p>De små barnen är bra på att säga jag. De lär sig ordet långt innan de kan uttala det. Jag är hungrig, jag är kall, jag behöver mat och värme. Barnen säger det till och med utan ord. Och vi förstår. Men barn blir vuxna.</p><p>Idrottsmän kan ju inte vara ett undantag så frågan är om alla vuxna är blyga för att säga jag om sig själva? Hur kan det i så fall komma sig i en tid som sägs vara individualismens? I egoismens tidevarv vrickar vi tungan på ordet jag. Märkligt.</p><p>Kan det vara så att modet att säga jag handlar om trygghet? Alltså att bara den som vågar bottna i sitt inre också vågar säga jag, i trygg medvetenhet om den egna styrkan och svagheten. Och att den som flyr sitt inre undviker ordet jag i rädsla för det mörka, inre hålet. Om det är så är livets stora utmaning att våga närma sig djupet. Vårt inre liv har en botten, men den som aldrig vågar ta in den tanken krymper i rädsla för det bottenlösa.</p><p>Hit the ground sjunger Lizz Wright och får världen att bli underbar. Hon sjunger vad det handlar om: Nå botten och du upptäcker dig själv, livet, Gud.</p><p>Med trygghet är det som med skönhet: Den kommer både inifrån och utifrån. Trygghetens fäste finns utanför oss – i en vän, en älskad, en rutin. Någon eller något som räddar vår dag, får oss att orka och våga. Men tryggheten måste också ha ett fäste inom oss, i modet att våga vara svag, beroende och buren. Det inre och yttre öppnar sig för varandra och ur det föds både skönhet och trygghet.</p><p>Hit the ground. Våga falla, våga lita till att det finns någon och något som bär. Lär av barnen – de är trygga medan de är burna men när de lärt sig att det enda rätta är att stå på egna ben tappar de fokus. Likt lärjungen Petrus som gick på vatten ända till han trodde att det var av egen kraft.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Schlageryra]]></title>
            <link>https://sasjo.github.io/gunnarsjoberg.se/schlageryra</link>
            <guid>schlageryra</guid>
            <pubDate>Tue, 19 Feb 2008 00:00:00 GMT</pubDate>
            <description><![CDATA[Visst, man kan bli frisk och glad av musik. Man kan också bli ledsen, sjuk och rent av galen. Vad blir du när du hör Christer Sjögren i Schlagerfestivalen bedyra sin kärlek till Joorup? Vill du bo och semestra där?]]></description>
            <content:encoded><![CDATA[<p>Visst, man kan bli frisk och glad av musik. Man kan också bli ledsen, sjuk och rent av galen. Vad blir du när du hör Christer Sjögren i Schlagerfestivalen bedyra sin kärlek till Joorup? Vill du bo och semestra där? </p><p>Det är schlageryra i landet, åtminstone är det vad som påstås. Det bloggas och skrivs, ryktas och beskådas. Vari yran består vet jag inte riktigt. Inte kan det väl vara tonerna eller texterna som skapar den? Är det kläderna, sminket eller Kristian Luuk? Vart tog musiken i så fall vägen? Kanske spelar det ingen roll, jag känner mig hursomhelst inte särskilt yr. Lämnar därför detta spår.</p><p>Det första vi köpte när vi flyttade från Luleå till Uppsala för att få igång retreatgården Breidagård var en väldigt bra musikanläggning till kapellet. Den grävde en krater i den budget som inte fanns, men vi har aldrig ångrat inköpet. Musiken säger mer än tusen ord och kan vara den lenaste balsam i de mest blödande sår. </p><p>Det märkliga är att en gammal melodi kan få nytt liv när den spelas i ett annat sammanhang. Jag minns en andakt en kulen höstkväll när vi lyssnade på Peter Jöback som sjöng Stilla Natt. Smörigt, traditionellt och helt underbart. Någonting hände med sången och alla vi som lyssnade på den. Bjällerklang och lussekatter vek undan för något mycket större och i tysta andetag sjöng vi med i texten: Mörkret flyr, dagen gryr. Räddningstimman för världen slår, nu begynner vårt jubelår.</p><p>Det hände just då, jag tror inte på att försöka upprepa det som ett trick. Musik kan vara magi, men det magiska är det som uppstår i stunden. Om du vill utsätta dig för den, prova lyssna till musik du gillade förr. Eller sjung en julpsalm i oktober, en påskpsalm i januari. Bryt slentrianen, försök vända upp och ner på det invanda och du upptäcker något nytt.</p><p>Kanske är det vad schlageryran handlar om. Det upp och nervända. Distraktionen från vintermörker och slask. En glimt av glädje, nonsens och dålig smak. Ett gemensamt samtalsämne hos ett folk som förlorat tron på att någon är intresserad. 90 minuter sammanhang, om än meningslöst, i en tid av skärvor och fragment. Ett löfte om fortsättning nästa helg för alla som lever som vore varje helg den sista.</p><p>Om detta är vad det handlar om, vill jag ha mer schlageryra. Jag vill till och med se Den Stora Finalen och uppröras över alla falska toner och kompisröster. Och när Christer förlorar ska jag lyssna på Arja som vill leva i Europa. Ty det vill också jag.<br>
<!-- -->/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Vi som vill väl]]></title>
            <link>https://sasjo.github.io/gunnarsjoberg.se/vi-som-vill-val</link>
            <guid>vi-som-vill-val</guid>
            <pubDate>Mon, 04 Feb 2008 00:00:00 GMT</pubDate>
            <description><![CDATA[Sista dagen innan fastan är tänkt som en uppladdning inför kommande nervarvning. På fettisdagen smackar vi i oss semlor för att orka fasta ända in till påska. Fasta för att få korn på centrum, återfinna livsmeningen, få mod inför den påskhelg som rymmer all världens lidande och hopp. Så var det i alla fall tänkt.]]></description>
            <content:encoded><![CDATA[<p>Sista dagen innan fastan är tänkt som en uppladdning inför kommande nervarvning. På fettisdagen smackar vi i oss semlor för att orka fasta ända in till påska. Fasta för att få korn på centrum, återfinna livsmeningen, få mod inför den påskhelg som rymmer all världens lidande och hopp. Så var det i alla fall tänkt.</p><p>Numer fastar vi för att behålla vikten och käkar semlor med dåligt samvete. Några av oss struntar i allt, både fastan och semlan, och lever obekymrat vidare i en kalenderlös tillvaro. Andra fastnar i fastan, gräver ner sig i dysterhet och självbespegling utan att upptäcka påskdagens soluppgång. Sen finns de också de av oss som lever livet som vore det en enda lång fettisdag. Om dessa ska denna krönika handla.</p><p>Bakom ord som ”konnässör” och ”livsnjutare” döljer sig ibland en välfärdsprofitör vars liv i grunden bara handlar om egen njutning och vinning. De slickar den 85%-iga chokladen av sina fingrar utan en tanke på de barn som plockat den utan lön. De tar bilen i alla lägen bara för att visa att de har råd. Livet ska levas, hejjåhå, vi har bara ett så kom igen och lev. Utan en tanke på att allas liv hänger samman.</p><p>Nej, jag ska inte schablonisera människor som nog bara finns i undantag. Kanske ska krönikan istället handla om de flesta av oss. Vi som vill bidra till en bättre värld, vi som gärna skulle köpa en miljövänlig bil bara vi hade råd. Vi som då och då köper kravmärkta grönsaker bara vi upptäcker dem i affären. Vi som är med i någon organisation som vill väl och ser klimathotet som ett verkligt hot.</p><p>Det är oss det hänger på. Om inte vi vill förändring, hur kan vi då begära det av andra? Låt livsnjutaren slicka sina fingrar medan vi försöker göra något åt saken. Våra steg är små, men om alla människor tar ett litet kan det bli det avgörande steget.</p><p>I helgen har vi firat Sveriges första Teologifestival i Uppsala. Tusen människor samlades för att tänka högt om Gud, människan och vårt ansvar för skapelsen. Samtidigt inleder Svenska Kyrkan sin fastekampanj med temat Vatten för Livet. Jag tror att religionen kan bära kampen för miljön för då balanseras hot och hopp, rädsla och iver, skuld och förlåtelse. Alla är skyldiga, alla har ansvar. I gudstjänsten får vi sätta ord på våra tillkortakommanden. Inte uppgivet, utan som ett avstamp för ett förändrat förvaltarskap av den jord som är allas. Kärleken befriar och utmanar till goda handlingar. </p><p>På festivalen sa KG Hammar: Vi kan försöka så Guds skapelse men vi ska inte skörda den.<br>
<!-- -->/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Leva stort]]></title>
            <link>https://sasjo.github.io/gunnarsjoberg.se/leva-stort</link>
            <guid>leva-stort</guid>
            <pubDate>Tue, 22 Jan 2008 00:00:00 GMT</pubDate>
            <description><![CDATA[För några veckor sedan åkte Charlotte Kalla stort och vi både grät av glädje och fick veta vari det stora bestod. Att ta ut skären, nyttja stavlängden, våga släppa efter och glida med i tillit till en kraft större än den egna. Vara avspänd och andas lugnt med skärpan på topp.]]></description>
            <content:encoded><![CDATA[<p>För några veckor sedan åkte Charlotte Kalla stort och vi både grät av glädje och fick veta vari det stora bestod. Att ta ut skären, nyttja stavlängden, våga släppa efter och glida med i tillit till en kraft större än den egna. Vara avspänd och andas lugnt med skärpan på topp.</p><p>Någon dag senare läste jag en artikel om maximalt skidglid. Med reservation för att jag fullständigt missuppfattat det hela, så visar ny forskning att det bara är en tusendel av skidans hela glidyta som är i kontakt med snön i ett tävlingsspår. Framgången hänger på hur åkaren lyckas nyttja snöns friktion mot 2,8 kvadratcentimeter glidyta. Den som vill åka stort måste med andra ord våga lita maximalt till en tusendel av hela skidan.</p><p>Jag har aldrig kunnat åka stort och kommer aldrig att kunna göra det. Men tänk att få leva stort. Känna hur det bär och går framåt och hur den inneboende kraften växer. Kanske är det möjligt men för att göra det måste vi fokusera livets glidyta, dag för dag. Det som gör att det går framåt trots klibbföre och isskorpor.</p><p>Leva stort är inte lätt. Vi hakar upp oss på det som hugger och suger och tappar fort energin. Den senaste tiden har jag försökt lösa upp konflikter som brunnit sig fast i människors hjärtan. Jag har mött människor som längtar efter glid, men som samtidigt tycks njuta av att vältra sig i en sörja av elakhet och bitterhet. De säger sig längta efter fred men hittar någon slags morbid energi i kriget. Därför startas de på nytt, med ständiga munhuggningar och pikar som river upp de sår som aldrig får läka. </p><p>Vägen ur en konflikt kan vara att byta perspektiv. Att se den tusendel av den andre som inte är helt mörk och den tusendel inom mig som ropar efter livsglädje. 2,8 kvadratcentimeter kan förändra allt. Snacka om att se det stora i det lilla.</p><p>Leva stort är ingen tävling, det handlar om livsinställning: Att se livet som en gåva och lita till den som gett oss det. Att låta sig bäras och inte se varje motgång som ”typiskt” utan något jag kan lära mig av. Det är att ta stöd av andra och vilja resa sig efter ett fall. </p><p>Att leva stort är också att se det goda hos andra. Höja blicken, våga släppa efter men även hålla emot. Att se det jag har istället för det jag saknar. Leva stort är att ta nya tag av det enkla skälet att ingen annan än jag kan leva mitt liv. Inte lägga energi på att förminska och begränsa mig själv och andra utan istället göra det bästa av situationen. </p><p>Varför inte passa på att leva stort när livet nu ändå är oss givet?</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Svep ditt liv]]></title>
            <link>https://sasjo.github.io/gunnarsjoberg.se/svep-ditt-liv</link>
            <guid>svep-ditt-liv</guid>
            <pubDate>Tue, 08 Jan 2008 00:00:00 GMT</pubDate>
            <description><![CDATA[You have to take it in one bite. Servitörens ord har följt mig ända sedan förra sommaren och besöket på den fantastiska katalanska restaurangen elBulli. Vi åt rätter som inte finns, upptäckte smaker som fyllde alla gomsegel. Det var tydliga instruktioner och den som upprepades oftast var You have to take it in one bite. Eller på svenska: Ta allt i en enda tugga.]]></description>
            <content:encoded><![CDATA[<p>You have to take it in one bite. Servitörens ord har följt mig ända sedan förra sommaren och besöket på den fantastiska katalanska restaurangen elBulli. Vi åt rätter som inte finns, upptäckte smaker som fyllde alla gomsegel. Det var tydliga instruktioner och den som upprepades oftast var You have to take it in one bite. Eller på svenska: Ta allt i en enda tugga.</p><p>Den tvekande eller alltför väluppfostrade tog en försiktig provtugga, varefter hela rätten föll ihop och smakerna försvann i ett doftmoln. På elBulli petar man inte i maten, där ger man sig hän, litar till skaparen Ferran Adrian och sväljer hela bitar i taget. Och upptäcker sådant man inte trodde var möjligt.</p><p>Att svara på hur maten smakade på elBulli är omöjligt. Varje försök att betygssätta förminskar upplevelsen. Det var något som sträckte sig långt utöver bra eller dåligt. Ungefär som med livet självt. Det måste levas för att förstås.</p><p>Kan man leva sitt liv på elBulli-vis? Take it in one bite? Inte peta i alla detaljer utan i tillit till livets skapare ta det som sker i en enda tugga. Låta smakerna blandas och istället för ständig utvärdering njuta av det annorlunda, det ännu inte utlevda. Våga helt enkelt. Våga leva livet fullt ut.</p><p>Vi kan väl försöka att inte tugga sönder 2008<!-- -->.<!-- --> Uppleva de smaker som binder samman stort och smått, glädje och sorg, sött och salt. Känna doften av vänliga människor, meningsfulla uppgifter och vackert väder. Helheten är poängen, inte detaljerna. Detaljerna bär upp helheten, men ser vi bara dem förlorar vi perspektivet. Då kan en regnig sommar förstöra hela året och ett förfluget ord sabba hela dan.</p><p>En trevlig man från Wales sa till mig att vi ofta läser Bibeln som man dricker vin. Vi sippar en vers i taget, smackar med tungan och försöker tolka minsta bokstav och mening. Därför hamnar vi i dispyter redan efter några rader – detaljerna gör oss blinda. Istället ska vi läsa Bibeln som man dricker öl, sa han. I stora svepande drag, hela kapitel i taget för att sedan fundera över smaken. Helhetsintrycket. Säkert är det därför walesarna är så förtjusta i öl, det är någon slags kulinarisk konsekvens av deras bibelsyn.</p><p>Mitt keltiska och katalanska råd är detta: Lev ditt liv som man dricker öl – i stora, svepande drag. You have to take it i one bite. Utvärdera inte varje andetag, då går alla perspektiv förlorade och risken är att dina dagar inte smakar någonting. Svep livet i djupa klunkar, låt detaljerna uppgå i den helhet som också kan rymma en bitter ton. </p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[En sjunde dag]]></title>
            <link>https://sasjo.github.io/gunnarsjoberg.se/en-sjunde-dag</link>
            <guid>en-sjunde-dag</guid>
            <pubDate>Tue, 11 Dec 2007 00:00:00 GMT</pubDate>
            <description><![CDATA[På den sjunde dagen vilade Gud, åtminstone om vi ska tro Bibelns poetiska skapelseberättelse. Gud lutade sig tillbaka, njöt av att allt var gott och såg fram emot hur människorna skulle gestalta kärleken. Vi som lever nu kan konstatera ett misslyckande, inte med skapelsen men av hur vi tar hand om den. Gott förvaltarskap är inte mänsklighetens främsta merit.]]></description>
            <content:encoded><![CDATA[<p>På den sjunde dagen vilade Gud, åtminstone om vi ska tro Bibelns poetiska skapelseberättelse. Gud lutade sig tillbaka, njöt av att allt var gott och såg fram emot hur människorna skulle gestalta kärleken. Vi som lever nu kan konstatera ett misslyckande, inte med skapelsen men av hur vi tar hand om den. Gott förvaltarskap är inte mänsklighetens främsta merit.</p><p>Gud vilade också på julnatten, åtminstone om vi ska tro den mest kända julsången. När juldagsmorgon glimmar jag vill till stallet gå, Guds Son i nattens timmar där vilar uppå strå. Så skrev Burchhardt på 1800-talet. Det låter fint, men sanningen är ju att det lilla barnets vila blev kort. Bortom krubban anar vi Långfredagens kors.</p><p>Att Gud vilade sanktionerar vår egen vila. Den sjunde dagen behöver inte vara en söndag, poängen är att veckan behöver en vilodag för att människan ska må bra. Livets rytm är inandning - utandning, att ge och ta emot. Både ock, inte antingen eller. Det är ett skapelsemönster giltigt för alla tider. Engagemang förutsätter vila liksom kärlek förutsätter delande.</p><p>Vid skapelsens början vilade Gud, både vid den Gamla och Nya skapelsen. Den som vilar vågar lita till dem som finns runtomkring, att de ska bevara, beskydda och hålla koll. Den som saknar tillit vågar aldrig slappna av och får därför aldrig någon riktig återhämtning. Om allting vilar på mina axlar, när ska jag då våga sänka dem? Om allting bygger på att jag har full koll, när ska jag då våga sluta min blick?</p><p>Gud vågade, det är budskapet i den älskade psalmen 121<!-- -->.<!-- --> Den som tvivlar kan besöka kyrkan när juldagsmorgon glimmar och spana mot stallets strå. Där vilar livets källa och alltings ursprung medan livet pågår och allting sker. Om Gud vågade vila, visst borde också vi?</p><p>En av vardagens sorgligaste paradoxer är att den helg som handlar om hur Gud låter sig omslutas av människors händer är den mest stressiga och minst vilsamma helgen. Medan Gud tvinnar samman sitt liv med våra, rusar vi runt med pumlor och juleljus i en jakt efter den vila som redan är oss given. </p><p>Julens budskap är nämligen detta: Sänk axlarna, det är inte på dina som hela tillvaron vilar. Gör så gott du kan, sök det rätta men lita till den som bär allt. Se sambandet; bara den som vågar bli buren orkar bära. Låt pumlorna leka med dammet i hörnen och juleljusen brinna ända ner. Ljuset kommer någon annanstans ifrån. Och det är redan mitt ibland oss.</p><p>God Jul.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Flytande rädsla]]></title>
            <link>https://sasjo.github.io/gunnarsjoberg.se/flytande-radsla</link>
            <guid>flytande-radsla</guid>
            <pubDate>Tue, 27 Nov 2007 00:00:00 GMT</pubDate>
            <description><![CDATA[Vi är vad vi äter, fastnar i lyxfällor och gråter med alla som blir utröstade ur nån såpa. Vi är våra egna domare, juryn är bara på låtsas och vad vi stoppar i oss är vårt eget val. Sakta formas mardrömmen; att själv bli utröstad ur alla sociala sammanhang, tappa kontrollen över ekonomin och bara bli tjockare och tjockare. Och den största av alla mardrömmar: Att möta bilden av sig själv på Aftonbladets löpsedel, uthängd som en solkig syndare. Korsfäst vid närmsta Pressbyråkiosk.]]></description>
            <content:encoded><![CDATA[<p>Vi är vad vi äter, fastnar i lyxfällor och gråter med alla som blir utröstade ur nån såpa. Vi är våra egna domare, juryn är bara på låtsas och vad vi stoppar i oss är vårt eget val. Sakta formas mardrömmen; att själv bli utröstad ur alla sociala sammanhang, tappa kontrollen över ekonomin och bara bli tjockare och tjockare. Och den största av alla mardrömmar: Att möta bilden av sig själv på Aftonbladets löpsedel, uthängd som en solkig syndare. Korsfäst vid närmsta Pressbyråkiosk.</p><p>Rädslan förkrymper oss, begränsar alla utrymmen för misstag och därmed själva livet. Rädslan driver oss också åt det håll vi inte vill. Den gör oss hatiska, vi svär över de idioter som röstade fel och köper dubbla nummer av skandalblaskan. Det onda som jag inte vill det gör jag. Varför, frågade Paulus för snart 2000 år sedan. På grund av rädslan, tänker jag. Rädslan rymmer ingen nåd, inte heller något ansvar för världen utanför mig själv. Rädslan driver mig framåt utan tanke, inte för att vinna något utan för att klara mig. Komma undan. Slippa. </p><p>Zygmund Bauman är en klok man. Bara att läsa titlarna på hans böcker leder till ökade insikter och framförallt en vilja att ta del av hans. Den senaste heter ”Flytande rädsla” och där beskriver Bauman vår tids obestämbara rädsla och hur den jagar oss bort från vårt gemensamma ansvar. Dokusåpor och löpsedlar förleder våra sinnen, men även den verkliga världen har kommit närmare. Den presenteras aldrig som ett löfte, alltid som ett hot. Det är kaos och chocker och ständiga faror. Katastrofen tycks närmare än någonsin men istället för att dra i bromsen och tänka efter röstar vi bort Daniel ur Idol och tar fästingvaccin fast vi bor i Jokkmokk. Det är en märklig, västerländsk paradox: Ju mer trygghet, desto större fasa.</p><p>Botemedlet heter kärlek ty den fördriver rädslan. På söndag är det första Advent och då kan du gå till kyrkan, ställa dig extra nära din bänkgranne och sjunga Hosianna högre än någonsin. Himmelriket är nära och det är bara några veckor tills vi firar dess ankomst. Vi behöver inte vara rädda, vi är redan genomskådade och genomälskade.</p><p>Från och med söndag kan vi väl försöka hitta tillbaka till Lugnet? Försöka bli vän med oss själva helt enkelt. Den som inte vill sjunga Hosianna i kyrkan kan nynna med Neil Young: There´s a long highway in your mind, the spirit road that you must find, to get you home to peace again. Det handlar om samma sak; vägen ur rädslan heter Tillit. Den leder närmare, inte bort från oss själva.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Nya tider]]></title>
            <link>https://sasjo.github.io/gunnarsjoberg.se/nya-tider</link>
            <guid>nya-tider</guid>
            <pubDate>Tue, 20 Nov 2007 00:00:00 GMT</pubDate>
            <description><![CDATA[Jag åkte taxi hem från Arlanda med en synnerligen sorgsen chaufför. Han såg dyster ut redan när han stod i ankomsthallen och tog emot mig med en oläsbar namnskylt i sin hand. Jag har haft en dålig dag, sa han redan innan vi satt oss i taxin. Jag trotsade honom och satte mig i framsätet.]]></description>
            <content:encoded><![CDATA[<p>Jag åkte taxi hem från Arlanda med en synnerligen sorgsen chaufför. Han såg dyster ut redan när han stod i ankomsthallen och tog emot mig med en oläsbar namnskylt i sin hand. Jag har haft en dålig dag, sa han redan innan vi satt oss i taxin. Jag trotsade honom och satte mig i framsätet.</p><p>Allting är relativt, tänkte jag när han utvecklade sin besvikelse över två inställda körningar. Det var motivet till hans humör. Men det här är väl en bra körning, sa jag och svepte med handen över det fullsatta baksätet. Näe, sa han. Jag körde hit med tom bil.</p><p>Ute på E4;an satte han på nån slags amerikansk country som spelades långsamt och i moll. Jag vill stanna i känslan, sa han. Det här är dyster musik och idag är jag dyster. Jag ska sluta mitt pass två timmar i förtid, bara för att markera hur eländig dagen varit. När han sa det anade jag för första gången ett leende.</p><p>Han blev gladare under vår färd. Han lyssnade till våra skämt, bidrog med en distanserad kommentar strax norr om Knivsta. När han släppte av mig var det som om han blivit vän med den dåliga dagen. En inställd körning kan drabba vem som helst. Inte två, men än sen. Nån ska alltid vara värst drabbad. Jag tror han utvann ett värde även ur den insikten.</p><p>Varför skriver jag detta i min sista krönika i Näringsliv Norrbotten? Jag vet inte, kanske för att stödja plattityden att Nya Tider Kommer. Nya körningar och Nya Inställda körningar. Vi vet inte vad som väntar bakom hörnet, annat än att det är annorlunda än det vi kan se nu. Den som aldrig rundar hörn går i ständig cirkel. Som ett liv fyllt av inställda körningar.</p><p>Kanske berättar jag det också för att slå ett slag för Lusten, Leendet och Luften. Vår tid är så kort, varför inte uppmuntra varandra till en mer spänstig livsvandring? Vi kan skratta och sucka i ett och samma andetag, dansa nära varandra i en långsam, hetsig dans.</p><p>Jag viskar till mig själv: Skriv ett bra slutord, sätt punkt för alla krönikor och sammanfatta dina tankar. Ok. För fyra år sedan skrev jag i denna spalt: En människas styrka är inte hennes förmåga att bära allting själv utan hennes mod att lita till andra.<br>
<!-- -->Det gällde då, det gäller nu och i evigheters evighet. Amen.<br>
<!-- -->/Gunnar Sjöberg</p>]]></content:encoded>
            <category>Näringsliv Norrbotten</category>
        </item>
        <item>
            <title><![CDATA[Gilla läget]]></title>
            <link>https://sasjo.github.io/gunnarsjoberg.se/gilla-laget</link>
            <guid>gilla-laget</guid>
            <pubDate>Tue, 13 Nov 2007 00:00:00 GMT</pubDate>
            <description><![CDATA[Läget? Jodå. Punkt. Hur ska man tolka ett sådant svar?]]></description>
            <content:encoded><![CDATA[<p>Läget? Jodå. Punkt. Hur ska man tolka ett sådant svar?</p><p>Kanske meningen är att det inte ska kunna tolkas. Låt oss tala i neutrum, alltid med oklara bestämningar om tillstånd, platser och lägen. Alltid presentera oss med bara förnamn och en nick, aldrig med efternamn och beröring. Halvdistans som livshållning.</p><p>Läget? Jag mår jättedåligt. Utropstecken. Inte på grund av vinterkräksjuka utan för att livet rasat samman. Den som vill svara så kanske undviker det för bristen på möjlighet till djupare samtal. Och ärligt, när vi frågar hur läget är – väntar vi oss då inte bara ett oärligt jodå? Varför frågar vi annars så ofta mitt i ett steg? Närhet är inte den mest självklara livshållningen.</p><p>Läget? Jättebra, svarade jag i augusti. Kommatecken. För semestern var underbar, den bästa av dem som varit. Fantastiskt väder, underbara vänner och en resa som slår alla rekord i vila och upplevelser. Men jag skämdes nästan när jag svarade. Får man må så bra, tänkte jag. Törs man säga att det är perfekt, slår inte ödet eller nånting ännu värre tillbaka då? Eller tänk om nån tror att jag tror att jag är nån… Kanske lika bra att svara jodå. Typ. Punkt.</p><p>Jag skriver denna krönika mitt i ett ryggskott. Jag fick det klockan 16 en dag då jag mådde som 17<!-- -->.<!-- --> Det hade varit en dålig dag helt enkelt, och innan jag gick från jobbet sa jag till några kollegor att ”nu ska jag hjälpa dottern att flytta och då kommer jag säkert att bryta ryggen och krocka med släpet som en bekräftelse av denna dåliga dag”. Märkligt. Släpet mår bra, men ryggen blev bruten. Den som sa´ne han var´ne.</p><p>Det är bara att gilla läget. Det ligger faktiskt någonting klokt i den kommentaren. Vad annat kan vi göra än att acceptera det som är? Inte dölja bakom flåshurtiga kommentarer eller begränsande självreduktion. Mår du dåligt, bejaka det! Mår du bra, gläds över det! Det viktiga är att vara i det som är. Åh, jag hör hur jag upprepar mig själv… Men somliga sanningar tål förhoppningsvis upprepning.</p><p>Så hur är läget? Nästa gång någon frågar, försök svara ärligt till och med om du mår helt fantastiskt. I somliga kretsar kan det eländiga ha mycket högre status än det underbara; självreduktion som dygd. I andra ryms bara självförhärligande. Det är ett val mellan pest eller kolera: Ju sämre desto bättre eller ju bättre desto sämre. </p><p>Men varför inte bejaka både vårt elände och vår storhet och försöka leva ett liv som rymmer både bra och dåliga dagar som något naturligt? Acceptans är en underskattad livshållning.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Leva på allvar]]></title>
            <link>https://sasjo.github.io/gunnarsjoberg.se/leva-pa-allvar</link>
            <guid>leva-pa-allvar</guid>
            <pubDate>Tue, 30 Oct 2007 00:00:00 GMT</pubDate>
            <description><![CDATA[Det finns sånger som aldrig tystnar. Som den änglarna sjöng på Betlehems ängar. Då sjöng de för herdarna och den nyfödde, idag sjunger de för stängda butiker och öde gator. Ett folk kan fördrivas, men somliga sånger kan aldrig tystas. Gloria in exelcis, Deo. Ju tyngre liv, desto fler änglar.]]></description>
            <content:encoded><![CDATA[<p>Det finns sånger som aldrig tystnar. Som den änglarna sjöng på Betlehems ängar. Då sjöng de för herdarna och den nyfödde, idag sjunger de för stängda butiker och öde gator. Ett folk kan fördrivas, men somliga sånger kan aldrig tystas. Gloria in exelcis, Deo. Ju tyngre liv, desto fler änglar.</p><p>När jag döpte Frank och Alvin i Luleå för någon vecka sedan fick de varsin ängeln från Betlehem. En liten glasängel, gjord av tomflaskor och formad i ett palestinsk kulturcentra som heter Dar Al-Kalima. Ängeln kommer att sjunga hela livet för Frank och Alvin. Sånger av glädje och sorg, jubel och vrede. Alltid med en ton av hopp.</p><p>Änglarna i Betlehem är som sardanes i Katalonien och andakten i katakomben. Israels mur kan inte hålla dem kvar, lika lite som diktatorn Franco kunde hindra katalanerna från att klä sin kamp i den dans som heter sardanes. Och i Roms katakomber är spåren ännu kvar av de kristnas kamp och tro. Längtan efter frihet och rätt kan aldrig tystas, den bärs av krafter ingen mänsklig makt rår på.</p><p>Änglarna sjunger även för oss, men i bruset kan både sången och ängeln vara svår att känna igen. Sällan går de klädda i fotsida kläder och harpan är liksom inte det populäraste instrumentet av alla. Men ängeln kan vara klädd som grannen och arbetskamraten, sången kan vara ordlös. Och instrumentet en vanlig, till synes självklar, handling. </p><p>En ängel bär med sig budskap från Gud. Den kan lägga handen på din axel och fråga hur det egentligen är. Den kan resa sig från fikabordet när ryktesspridningen breder ut sig. Den kan handla mat åt den som inte orkar bära, bädda en säng som inte är den egna. Den kan förbinda sår som blöder både inifrån och utifrån, den kan se den i ögonen som sällan blir sedd. Änglarna sjunger med oskolad röst, spontant och utan beräkning. Alltid med en ton av hopp.</p><p>Till helgen är det Alla Helgons Dag, kanske den viktigaste av våra helger. Mitt i höstmörkret sträcker den ut sig som en paus, en tung suck och en djup inandning. Alla Helgons Dag är ett erbjudande om att dela livet på djupet. En tete a tete med sin egen själ och allas gemensamma. Dela liv med alla som lever i glädje och sorg, jubel och vrede. Alla människor i alla länder.</p><p>Besök en kyrkogården i helgen, tänd ett ljus och tänk dig kyrkogården som Betlehems äng eller gator. Öppna upp för din sorg. Har du ingen så ta in andras, det finns gott om den. Känn att livet är på allvar och jag tror du hör sången.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Murar oss emellan]]></title>
            <link>https://sasjo.github.io/gunnarsjoberg.se/murar-oss-emellan</link>
            <guid>murar-oss-emellan</guid>
            <pubDate>Tue, 16 Oct 2007 00:00:00 GMT</pubDate>
            <description><![CDATA[Som en orm i paradiset slingrar sig Israels mur genom Palestina. Åtta meter betong för att stänga ute eller stänga inne, syftet kan vara dubbelt. Vad är Israel? Ett land som vill leva så oblandat att det bygger in sig självt eller ett land så fyllt av rädsla att det stänger ute alla andra?]]></description>
            <content:encoded><![CDATA[<p>Som en orm i paradiset slingrar sig Israels mur genom Palestina. Åtta meter betong för att stänga ute eller stänga inne, syftet kan vara dubbelt. Vad är Israel? Ett land som vill leva så oblandat att det bygger in sig självt eller ett land så fyllt av rädsla att det stänger ute alla andra?</p><p>Det heliga landet har blivit en brottsplats. Guidens lakoniska kommentar är att Bin Ladin kidnappat islam, Bush kristendomen och Israel judendomen. De sanna tillbedjarna fördrivs medan brottslingarna plundrar pilgrimsplatser på innehåll. Den som söker det heliga får leta utanför muren, där Kristus korsfästes. Gud har gått i exil.</p><p>Jag var i Jerusalem för några veckor sedan och mötte apartheid designad för 2000-talet. Både kristna och muslimska palestinierna är systematiskt trakasserade, utestängda och förnedrade med all modern teknik och de mest raffinerade metoder. Land konfiskeras, bostäder demoleras och motorvägen är bara öppen för judiska bosättare. Moralen är solklar i sin perversion: Allt vad andra har gjort mot dig ska du göra mot dem. Målet likaså: Största möjliga yta med flest möjliga vattenkällor och minsta möjliga antal palestinier.</p><p>Muren ringlar sig runt alla resurser och har förvandlat Betlehems stjärna till en tom blick. Snart finns inte härbärge för någon i födelsestaden. O Betlehem du lilla stad…</p><p>De goda krafterna kämpar i motvind – kristna, muslimer och judar som vill förståelse och dialog. Själva muren är en så bedövande provokation, den manifesterar tron på att inget möte är möjligt eller meningsfullt. Paulus skrev år 60 att Kristus rivit alla skiljemurar mellan människor. Varför bygger vi ständigt upp nya?</p><p>Jag var illa förberedd för resan. Må vara att jag glömt skydda mig mot tarmbakterier, vad jag missat var förtrycket. Israels historia är komplicerad och inget är svart eller vitt. Men de starka intrycken väckte vreden och när jag förhördes inför hemresan tittade jag den kalrakade militären i ögonen. Han skrek ut sina frågor om varför, vem, vilka, hur medan jag tänkte på guiden Carol i Betlehem och det ickevåldsprojekt – Open Bethlehem - hon försöker hålla liv i. </p><p>Vad är ditt hopp, frågade vi Carol och fick vänta länge på hennes svar. Det är att jag lär mig konsten att andas långsamt, sa hon. Vi springer ett maratonlopp, det här är ingen sprint. </p><p>Jesus grät över Jerusalem. Vi kan göra likadant. Och fortsätta kampen för att riva alla murar.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Chansning]]></title>
            <link>https://sasjo.github.io/gunnarsjoberg.se/chansning</link>
            <guid>chansning</guid>
            <pubDate>Tue, 02 Oct 2007 00:00:00 GMT</pubDate>
            <description><![CDATA[Det är härligt med de fotbollsmålvakter som på svaret hur de lyckades klistra straffen säger: Jag bara chansade. Inga pretentiösa förklaringar om statistik mellan höger eller vänster stolpe för den och den spelaren utan rakt på bara. Jag chansade. Och tur var väl det.]]></description>
            <content:encoded><![CDATA[<p>Det är härligt med de fotbollsmålvakter som på svaret hur de lyckades klistra straffen säger: Jag bara chansade. Inga pretentiösa förklaringar om statistik mellan höger eller vänster stolpe för den och den spelaren utan rakt på bara. Jag chansade. Och tur var väl det.</p><p>Vad vore livet utan chansningar? Vore det överhuvudtaget ett liv? Vi kan aldrig få fram ett säkert underlag för våra beslut, oavsett om det handlar om att ta en straff, välja partner eller uppfostra ett barn. Vi måste chansa och lita till intuitionen. Leva helt enkelt.</p><p>Jag minns Micke Renbergs svar på frågan vad han tänkte på när han kom fri med Modos målvakt i den där kvartsfinalen för några år sedan. Vad tänkte du på? Jag tänkte ingenting, blev svaret. Så ungdomar i alla länder, lyss till en lärdom från sportens värld: Tänk inte!</p><p>Jag tror visst att Micke Renberg tänkte. Han tänkte nog ”lugn, Micke, följ din känsla, gör det du tränat tusentals timmar att göra”. De som säger att idrottsmän och idrottskvinnor är korkade fattar ingenting. Idrottarna har lärt sig vad alla människor borde lära sig: Att lita till intuitionen och det som redan finns där. Det du bär inom dig av erfarenhet, kunskap och färdighet. Klart att Renberg satte pucken i mål.</p><p>Att chansa är inte alltid att göra vadsomhelst för att man inte har en aning om vad man ska göra eller säga. Att chansa kan vara att andas ut, ta stöd i det som redan finns inombords och sedan låta saken ske eller orden sägas. Finna ett inre fäste i livets alla val och agera utifrån det. Orientera utifrån en inre kompass.</p><p>Men det krävs träning och kanske det är problemet. Att det också kräver tid och tålamod gör saken än värre… och vips står en expert beredd att viska i ditt öra vad du ska göra. Är experten subventionerad utgör ju inte ens kostnaden ett hinder, så varför tveka? Varför göra någonting utan att vara säker, om det finns en expert att tillgå? Svar: För annars missar du målet. Att leva är att chansa. Micke Renberg hade aldrig gjort mål om han frågat någon om råd. Så kör på. Hellre ett ”han försökte i alla fall” på gravstenen än ett obesvarat ”varför”. Hellre en riktig chansning än en ständig tvekan.</p><p>Den bästa gåva föräldrar kan ge sina barn är en inre styrka, en ryggrad som ger stadga åt alla spontana val och chansningar vi tvingas till i livet. Och ungdomar i alla länder, lyss till en lärdom från kyrkans värld: Hellre göra fel än inte göra något alls.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Hörn]]></title>
            <link>https://sasjo.github.io/gunnarsjoberg.se/horn</link>
            <guid>horn</guid>
            <pubDate>Tue, 18 Sep 2007 00:00:00 GMT</pubDate>
            <description><![CDATA[Vad vore livet utan hörn? Inget att runda, inget att frukta. Inget att heller städa eller gömma undan i. Livet som en blankpolerad yta, ett rentorkat bord utan slut. Hur dött vore inte ett sådant liv? Och hur falskt?]]></description>
            <content:encoded><![CDATA[<p>Vad vore livet utan hörn? Inget att runda, inget att frukta. Inget att heller städa eller gömma undan i. Livet som en blankpolerad yta, ett rentorkat bord utan slut. Hur dött vore inte ett sådant liv? Och hur falskt?</p><p>Som gränser är till för att överträdas är hörn till för att rundas. Gränsen skapar spänning, hörnet likaså. I min ungdom spelade jag i ett band som skrev egna låtar. En mycket märklig titel var Hörnstolparnas Hunger. Det blev aldrig mer än en låttitel men om vi skrivit en text tror jag den handlat om det sorgliga i att vara den som rundas utan att själv få runda. Hörnstolpen som bild för det stillastående som förvisso skapar trygghet men saknar liv. Hur djup är inte hörnstolparnas hunger efter nya perspektiv, egna hörn att runda?</p><p>Nåväl, kanske var det tur att vi aldrig skrev någon text. No man is a hörnstolpe. Ingen av oss kan leva ett liv utan att runda hörn och bara den mest skenhelige tror sig kunna leva utan att överträda en gräns. Visst, vi kan tassa på tå, hela tiden hålla koll på kartan och vart frestarn lägger ut försåt, snaror på vår levnadsstråt. Men det finns snaror och hörn ingen av oss kommer undan. Döden är det definitiva hörnet men innan dess finns relationen det är dags att bryta, resan som måste göras, jobbet man tvingas byta. Vid varje hörn står rädslan givakt. Stillestånd kan te sig mer lockande än det okända; hellre ett känt elände än ett okänt vadsomhelst. Men vid hörnet står också spänningen, löftet om något annorlunda. Ett löfte som andas liv, även ur smärtan. Det gäller också döden. Tänk om hörnet är vägen framåt?</p><p>Livets hörn utmanar oss till att prova något nytt och lita till att det ändå blir bra. Den som aldrig vågar runda missar mycket. Jag hyllar inte flykten, det är inte det jag vill säga. Men jag hyllar nyfikenheten. Livstörsten - ambitionen att nyttja vårt begränsade livsutrymme. Hellre blir jag anklagad för att ha levt för mycket än hyllad för att ha stått still på samma fläck.</p><p>Men kanske den främsta meningen med hörn är att kunna bevara både hemligheter och damm. Skillnaden mellan att städa och Städa handlar om hörnen. Ser det bra ut eller är det rent?</p><p>I våra inre rum finns hörn som bara är våra alldeles egna. Där samlas hemligheter och allt vi inte orkar ta tag i. Var rädd om din hemlighet, behåll åtminstone en. Men låt inte dammet sprida sig för mycket för det enda rum vi inte kan flytta från är vårt inre. Det behöver inte vara rent, men visst är det trevligt om det känns bebott?</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Vad ska jag bli när jag blir stor?]]></title>
            <link>https://sasjo.github.io/gunnarsjoberg.se/vad-ska-jag-bli-nar-jag-blir-stor</link>
            <guid>vad-ska-jag-bli-nar-jag-blir-stor</guid>
            <pubDate>Mon, 03 Sep 2007 00:00:00 GMT</pubDate>
            <description><![CDATA[Följ din dröm. Inget svar på rubrikens fråga är så enkelt, billigt och lättköpt. Följ din dröm, jag lovar du går vilse.]]></description>
            <content:encoded><![CDATA[<p>Följ din dröm. Inget svar på rubrikens fråga är så enkelt, billigt och lättköpt. Följ din dröm, jag lovar du går vilse.</p><p>Det finns så många fler möjligheter och vägar för oss i livet än vad vi kan se. Men den som följer sin dröm har bara sig själv som ende vägvisare. Ingen finns att fråga om råd, ingen att följa som gått före. Det blir en ensam livsvandring i tro på att alla svar finns inombords. Som om det bara fanns en enda väg. Livet och människans potential är så mycket större.</p><p>Jag skriver detta med fötterna på en stenmur i Assisi. Jag har fullmånen i ryggen, den varmaste sommarvinden som filt och borgen Il Rocka framför mina ögon. Staden är en av Italiens äldsta och vackraste. Här föddes Franciscus och Clara, två av våra största helgon. De följde ingen dröm, de följde sin kallelse.</p><p>Franciscus och Claras livsval är en provokation mot postmodernitetens dyrkan av egna vägval och fullständigt oberoende. En fokusförskjutning från självförverkligande till något större. Från jag som centrum till jag som en del av ett sammanhang. De böjde sig för en vilja högre än deras egen. De gjorde sig beroende av någon och något utanför dem själva.</p><p>Det hände på 1200-talet och det händer idag. Vad som krävs är mod till förändring och en förmåga att lyssna inåt. Ingen av oss är en slump, den talang som är vår alldeles egna behövs i en värld som är större än vår egen. Livets mening går att finna i det faktum att du finns.</p><p>Vad hade hänt om den heliga modern Maria följt sin dröm istället för sin kallelse? Om hon vänt ryggen åt ängeln för att ”go with the flow”. Kanske fanns aldrig risken eftersom Gud kände hennes öppenhet, mod och lyhördhet.</p><p>Att följa sin kallelse kräver en faktisk uppoffring utan garantier om vinst. En följsamhet i vardagens alla val, en följsamhet inte baserad på att vilja vara till lags utan på tillit till en livsinriktning. Ett fokus som ger perspektiv på allt vi möter genom livet, allt som får oss på fall och ur kurs.</p><p>Vad ska jag bli när jag blir stor? Jag vet 65-åringar som ställer den frågan, ofta med ett förläget skratt men i den klara blicken syns allvaret. I frågan gömmer sig barnets längtan efter kallelsen, att se uppgiften i det stora livssammanhanget. Vad kan jag bidra med? Vad är tanken med just mitt liv? </p><p>Även Franciscus undrade, men formulerade frågan som en bön: Gudomlige mästare, låt mig inte söka så mycket efter att bli förstådd som att förstå. Ty det är genom att glömma oss själva som vi finner oss själva.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Livet som en gåva]]></title>
            <link>https://sasjo.github.io/gunnarsjoberg.se/livet-som-en-gava</link>
            <guid>livet-som-en-gava</guid>
            <pubDate>Mon, 20 Aug 2007 00:00:00 GMT</pubDate>
            <description><![CDATA[Inför skolstarten ger jag ett råd till alla föräldrar Ställ upp för era barn.]]></description>
            <content:encoded><![CDATA[<p>Inför skolstarten ger jag ett råd till alla föräldrar: Ställ upp för era barn. Jag vet att det finns undantag, gränser för vad ett barn kan göra mot sina föräldrar och att man då måste sätta en gräns. Men strunt i undantagen. Mitt råd är detta: Ställ upp för era barn.</p><p>Om du väljer att inte göra det kommer du alltid att ångra dig. Du får inte många chanser, så enkelt är det. Skillnaden mellan en bra förälder och en dålig är graden av engagemang. Jag har haft bra föräldrar.</p><p>Är inte barnen de viktigaste? De som kommer efter, de som ska ärva vad vi ärvde? Strunta i ägodelarna, det är inte dem jag menar. Vad jag menar är nån slags livskunskap. Att ärva förmåga att välja, ta ansvar och leva medan man lever. Verktyg att hantera det som livet ger oss. En inre kompass.</p><p>I grunden handlar det om livssyn – är livet något som ges mig eller något jag skapar? Jag tror på det förstnämnda utan att för den skull vara fatalist. Hur många krönikor har jag inte skrivit om att vägra vara offer, vägra se allt som sker som nån slags förutspådd lidandes historia. Kom igen, ta tag i ditt liv, den enda som kan styra upp det är du. Inte ens Gud kan hjälpa den som bestämt sig för att vara offer. </p><p>Ändå. Jag tror på att livet är något som ges mig. Med en sådan livsinställning sjunker axlarna och knutna nävar öppnas. Jag behöver inte kuva andra, ta strider för att visa att jag är nån, bygga ett imperium för att bekräfta mitt värde. Jag kan böja mig med stolthet, som blomman i vinden. Låta saker ske utan att begripa varför, släppa kontrollen för att finna friden. </p><p>Vad har detta med barnen att göra, mitt råd i början av krönikan? Oklart, jag håller med. Men kanske nåden är länken; kristendomens tanke att kärleken är störst och att förlåtelse kan ges utan att den förtjänas. Frälsningen gömmer sig i förmågan att ta emot. Den är en gåva, ingen prestation.</p><p>Om allting är oss givet behöver vi inte roffa åt oss, inte heller göra oss bekymmer för morgondagen. För oss vuxna är det svårt att låta bli, men i barnets blick ser vi det väsentliga. Vännens blick är också en hjälp. Det handlar om tillit. Och kanske är det så att bara den som lär sig att ta emot kan lära sig att ge. </p><p>Mitt råd får gälla alla människor i alla länder: Ställ upp för era barn och lev så öppet och kärleksfullt som möjligt. Om inte alla dagar intill tidens ände så åtminstone denna höst.<br>
<!-- -->/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Fylla fullkorn]]></title>
            <link>https://sasjo.github.io/gunnarsjoberg.se/fylla-fullkorn</link>
            <guid>fylla-fullkorn</guid>
            <pubDate>Fri, 08 Jun 2007 00:00:00 GMT</pubDate>
            <description><![CDATA[Vanligaste frågan sista tiden: Nå, hur känns det att fylla femtio? Fylla gubbe, fylla pensio, ha nått halva vägen? Tack bra.]]></description>
            <content:encoded><![CDATA[<p>Vanligaste frågan sista tiden: Nå, hur känns det att fylla femtio? Fylla gubbe, fylla pensio, ha nått halva vägen? Tack bra.</p><p>Fast egentligen har jag inte fyllt gubbe, pensio eller nått halva vägen. Jag har fyllt fullkorn. Jag har vuxit, mognat och fått en fastare form. Jag är helt enkelt nyttigare nu, kanske en smula godare också. Hållbarheten har ökat, sannolikheten att jag ska göra som jag säger är större. Kanske är jag inte lika lättsmällt, lika lättuggad som en vit fralla. Men jag tror smaken varar längre. Så visst, jag har fyllt femtio. Jag har fyllt fullkorn.</p><p>På mitt jobb är det en febril aktivitet för att minska personalen. Den är självpåtagen och visar sig bland annat i invägning varje fredag kl 12.30<!-- -->.<!-- --> Då fylls trapphuset av ångest, ska vågen visa tre gram upp eller ner? Jag vägrar vara med, jag vill inte bli mindre fullkorn. Jag vill växa och bli mer. </p><p>Trappen upp och vikten ner, ropar jag glatt till en viktväktare som väntar på hissen till plan fyra. Jag möts av hopsjunkna kinder, men tycker en sådan slogan är värd ett leende i alla fall.</p><p>Den som fyllt fullkorn kan tillåta sig att bli grövre, ty fullkorn blir aldrig så stabbigt som en vetelimpa. Fullkorn kan bara bli ännu fullare, ännu nyttligare, ännu mustigare. Och fullkorn möglar sällan. </p><p>I sommar ska jag bli brun, gå barkroppad i Spanien utan att skämmas. De må kalla mig El Grande Gordito, jag ska ändå gå med stolt hållning. På spanska heter det att jag fyllt Integral. Egentligen säger det mer. När man fyller femtio faller saker på plats, även det smärtsamma kan integreras i livsberättelsen och dela rum med all glädje. El grande gordito ha cumpleado integral. Han dansar långsamt och med tyngre steg än förr, men dansen är vacker ändå.</p><p>För den som fyllt fullkorn förändras perspektivet. Det som har varit kan lämnas i tacksamhet, det som kommer kan tas emot med öppen famn. Fullt fokus på det som är, i trygg vetskap om att ingenting är givet. För mig är det påtagligt, då varken syster eller pappa hann nå halva vägen. I min lilla släkt har jag sprängt en gräns, passerat en osynlig linje. På stigen framåt finns inga givna spår att falla in i men heller inga spår jag är tvungen följa. </p><p>Så hur känns det att fylla femtio? Tack bra. Telefonen ringer och en svåger spelar en trumpetfanfar. En brorsson ringer och grattar, en annan smsar. Barnen besöker, vänner skickar blommor och Spanien har lovat öppna sin sommarfyllda famn. Varje dag en gåva. Från nu är allting bonus.</p><p>/Gunnar Sjöberg,</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Vemod]]></title>
            <link>https://sasjo.github.io/gunnarsjoberg.se/vemod</link>
            <guid>vemod</guid>
            <pubDate>Tue, 29 May 2007 00:00:00 GMT</pubDate>
            <description><![CDATA[Vemod är också ett sorts mod. Mod att bli berörd, tänka på händelser och människor som passerat. Allt som blev bra och allt som blev dåligt. Men allt som framförallt passerat. Det som icke längre är.]]></description>
            <content:encoded><![CDATA[<p>Vemod är också ett sorts mod. Mod att bli berörd, tänka på händelser och människor som passerat. Allt som blev bra och allt som blev dåligt. Men allt som framförallt passerat. Det som icke längre är.</p><p>Kanske beror min känsla på det tornedalska som då och då flyter upp till ytan. Korpilombolo, Överkalix – så vackra bygder i ett så dystert klimat. Eller på att jag just nu bor i ett hus jag tidigare lämnat. En stamrenovering av stadslägenheten gör att vi flyttat ut till vårt första boende i Uppsala, ett idylliskt torp i ett himmelskt landskap. Men ändå vemodigt. Vägen hem leder inte tillbaka, som Lundell sagt. Ett hem man lämnat blir nog aldrig ett hem igen. Eller? Bara frågan i sig manar fram ett vemod. Vad av det gamla finns att få tillbaka?</p><p>Eller så beror det på tankarna på de som lämnat oss. Släktingarna, och vänner i min egen ålder. Märkligt hur de som dött kan fortsätta leva så starkt i våra sinnen. Märkligt och underbart. Doften av de som levt med oss försvinner aldrig, dödens makt är synlig men ack så begränsad. En dag ska vi stampa på den.</p><p>I huset jag lämnat tidigare lyssnar jag på Bruce Cockburn som sjunger om hur tårar fyller hela natthimlen. Den vemodige förstår att det är en vacker himmel. Tårar kan gnistra som stjärnor och framförallt ge tröst. Efter Bruce kommer Fläskkvartetten med sin Innocence – strängar som utan ord beskriver känslan hos den som innerst inne är oskyldig, vi alla som egentligen inte ville det onda vi ändå gjort och gör. I blandningen mellan mörka och ljusa toner anas också förlåtelsen. Skulden är inget hinder. Problemet är vår oförmåga att bejaka vårt tillkortakommande och behov av både tröst och hjälp.</p><p>Sen tonar favoriten fram, det vemodiga folkets nationalsång: Blue and Alone med Weeping Willows. Melodin får hjärtat att dansa den långsammaste av fyrtakter och texten öppnar de mest slutna hjärtan. Den tar tag i känslan av den ensamhet jag tror alla människor innerst inne bär på. Inte tror. Vet. Och längtan efter gemenskap, att få dansa de vemodiga stegen tillsammans med någon.</p><p>Blue and Alone är mest känd från TV-serien Pistvakt. Där möts vemod och humor i någon slags norrländsk evangelisation. Må alla människor i himlen och på jorden bejaka både mörkret och ljuset, skrattet och tårarna.</p><p>Kanske vemodets vackra hemland är Tornedalen. Det räcker med några mörka, kalla vintrar för att livets djupaste hemligheter ska uppenbaras: Ljuset kommer alltid åter. Det frusna släpper. Värmen vinner. </p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Se det som är]]></title>
            <link>https://sasjo.github.io/gunnarsjoberg.se/se-det-som-ar</link>
            <guid>se-det-som-ar</guid>
            <pubDate>Tue, 22 May 2007 00:00:00 GMT</pubDate>
            <description><![CDATA[En ung liten fiskrackare var ute på fri simtur i Atlanten och där mötte han en äldre fisk. Ursäkta mig, sa den yngre, kan du säga mig hur jag hittar det där havet som kallas Atlanten. Atlanten, svarade den äldre, det är det hav du är i nu. Åhå, sa den yngre besviket, det här är ju bara vanligt vatten. Jag söker Atlanten. Sen simmade han vidare för att söka någon annan stans…]]></description>
            <content:encoded><![CDATA[<p>En ung liten fiskrackare var ute på fri simtur i Atlanten och där mötte han en äldre fisk. Ursäkta mig, sa den yngre, kan du säga mig hur jag hittar det där havet som kallas Atlanten. Atlanten, svarade den äldre, det är det hav du är i nu. Åhå, sa den yngre besviket, det här är ju bara vanligt vatten. Jag söker Atlanten. Sen simmade han vidare för att söka någon annan stans…</p><p>Dags att dra. Ingen har skrivit fler texter om det än Ulf Lundell. Ingen har heller beskrivit det sorgliga i flykten som han. Hur jakten på frihet kan bli ett fängelse och hur själva sökandet kan göra oss blinda. Vi skrattar förläget åt ord som förnöjsamhet och strävsamhet, ironiserar över de som ”blir kvar”. Men vad är problemet med den nöjde, den som finner sig i situationen? Är hans eller hennes trofasthet en provokation? Den strävsammes nit, bryter den mot lagen om att ingen ska ta för mycket ansvar, inte bry sig för mycket? </p><p>Och var befinner sig den som alltid är på språng? Vad upptäcker den som alltid är någon annan stans? Hur danas en karaktär hos den som aldrig är nöjd och alltid vill ha mer? Karaktärsdaning kräver tålamod och tid som inte finns. Om karaktär nu överhuvudtaget är intressant. Skriver jag och låter gammal.</p><p>Självklart är det dags att dra ibland. Alla vill till land innan forsens fall, som Lundell själv skriver. Inte leva kvar i döda relationer eller stå ut med arbetskamrater som trakasserar. Men det finns ingen anledning att romantisera flykten, eller lättrörligheten för att uppdatera sig till ett mer postmodernt språk. Insikter kräver tid och bara den som vågar känna efter kan ana de djupaste upplevelserna. Din älskade kanske trots allt är den som delar din frukost. Din bästa vän kanske ändå är den som sa dig ett sanningens ord. Den sanna glädjen är kanske vad du kände sekunden innan leendet bröt fram på fikarasten häromdagen. Och jobbet du har kanske är det bästa just för dig. Vem vet?</p><p>Så det kanske inte är dags att dra. Inte dags att simma vidare för att leta någon annanstans. Kanske är det dags att se det som är. Lyssna till det som är omkring.</p><p>I sommar kan du öva. Stå kvar i solen, känn regnet mot din kind. Öppna dina sinnen. Någon knackar på själens dörr. Inifrån och utifrån.</p><p>/Gunnar Sjöberg</p>]]></content:encoded>
            <category>Näringsliv Norrbotten</category>
        </item>
        <item>
            <title><![CDATA[En, två, tre]]></title>
            <link>https://sasjo.github.io/gunnarsjoberg.se/en-tva-tre</link>
            <guid>en-tva-tre</guid>
            <pubDate>Tue, 15 May 2007 00:00:00 GMT</pubDate>
            <description><![CDATA[Why can´t we go on as three, sjöng David Crosby redan på 70-talet. Jag har alltid gillat låten, mest för gitarren och rösten. Jag har svårt att se någon djupare mening i texten annat än att den handlar om att det är jobbigt att välja mellan två goda ting. Jag har också svårt att se någon djupare mening i resonemanget om polyamorösa förhållanden.]]></description>
            <content:encoded><![CDATA[<p>Why can´t we go on as three, sjöng David Crosby redan på 70-talet. Jag har alltid gillat låten, mest för gitarren och rösten. Jag har svårt att se någon djupare mening i texten annat än att den handlar om att det är jobbigt att välja mellan två goda ting. Jag har också svårt att se någon djupare mening i resonemanget om polyamorösa förhållanden.</p><p>Jag tror på ensamhet och tvåsamhet. Inte flersamhet. Oavsett om vi lever i en homo- eller heterosexuell relation tror jag på den tvåsamma relationen. Man-man, kvinna-kvinna eller kvinna-man. Jag tror inte på relationen man-kvinna-kvinna, man-man-kvinna eller vilka kombinationer vi nu kan uppleva intressanta. </p><p>Why can´t we go on as three, four eller five? Därför, säger jag. Därför att vår oförmåga att välja helhjärtat måste utmanas. Därför att vi måste värna förmågan att knyta an på djupet, låta en relation få fäste genom troget, långsiktigt nötande. Därför att vi inte ska ge vika för den postmoderna tanken att allt som varit är utbytbart just för att det redan varit. </p><p>Jag hör hur jag låter. Kanske denna krönika om 10 år kan fungera som ett exempel på hur inkrökt människan var 2007<!-- -->.<!-- --> Jag tar den risken, jag kan ju inte ljuga. Why can´t we go on as two? What´s the problem?</p><p>Jag är stolt över att tillhöra Svenska kyrkan som så tydligt står upp för att sann kärlek inte är bunden till kön. Jag är också övertygad om att ett barn kan växa upp i en samkönad familj och bli lika lycklig eller olycklig som i en tvåkönad familj. Det har med relationen att göra, den kärlek som söker sitt fäste i de älskandes hjärtan. Det har däremot ingenting med polygami eller polyamorositet att göra.</p><p>Var kommer barnen in, sjöng Hansson de Wolfe United redan på 80-talet. Jag har alltid gillat låten, mest för texten och rösten. Frågan reste sig som en krokus mitt i vårslasket, som en maskros genom asfalten. Överraskande och provocerande, som bärandes på ett helt annat perspektiv. Som om barnen skulle ha något med föräldrarnas relation att göra. Som att barnen skulle betyda något. Som om deras framtid på något sätt var viktig.</p><p>Det är problemet med det omogna vuxensnacket om polyamorositet. Det låter som en dröm om ett liv utan ansvar och djupa relationer, ett liv där du alltid kan välja bort smärtan och konflikten. Ett liv utan barn som behöver tid att knyta an, tid för förtroende och tillit att slå rot. En glidares amorösa dröm om ytliga förbindelser och ständiga alternativ. </p><p>Men snälla, var kommer barnen in? De som inte kan välja sina föräldrar.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Sedd och synlig]]></title>
            <link>https://sasjo.github.io/gunnarsjoberg.se/sedd-och-synlig</link>
            <guid>sedd-och-synlig</guid>
            <pubDate>Wed, 18 Apr 2007 00:00:00 GMT</pubDate>
            <description><![CDATA[Är det skillnad på att vara sedd och fullt synlig? Alla vill bli sedda, älskade och förstådda men hur många vill bli synliga som de är? Risken är uppenbar: Att jag inte längre blir älskad och förstådd när jag väl blivit genomskådad. Kanske är det så att människan vill bli sedd men bara lite och ibland.]]></description>
            <content:encoded><![CDATA[<p>Är det skillnad på att vara sedd och fullt synlig? Alla vill bli sedda, älskade och förstådda men hur många vill bli synliga som de är? Risken är uppenbar: Att jag inte längre blir älskad och förstådd när jag väl blivit genomskådad. Kanske är det så att människan vill bli sedd men bara lite och ibland. </p><p>Det bor en smitare inom oss alla. Häromdagen satt jag på balkongen i vårsolen, när fåglarnas sång avbröts av plåt som gnisslade mot plåt. Det var en parant dam i 55-årsåldern som med full kraft rev hål i en BMW när hon backade ut från sin parkering. BMW;n skakade till men kvinnan tycktes obekymrad. Hon rev färdigt, sen körde hon därifrån som om ingenting hänt. </p><p>Vi som brukar klaga på ungdomarna! Den paranta damen förkroppsligade den ohöljda vandalismen och den ogenerade ansvarslösheten. Självklart anmälde vi denna sanna smitare. Hon blev både sedd och avslöjad.</p><p>Vårt gemensamma dilemma är att vi både vill bli sedda och smita. Om vi verkligen vill bli sedda måste vi våga stå kvar. Vara stannare istället för smitare. Ta konsekvenserna av våra handlingar och lita till att det finns en kärlek och ett förtroende som bär. Den som stannar kvar länge blir både synlig och genomskådad och ur det kan styrkan och modet växa.</p><p>När ska de genomskåda mig, brukar berömdheter viska ibland. När ska de upptäcka att bakom all framgång döljer sig en vanlig enkel människa? Då kommer glorian att falla och ingen längre vara intresserad. Artisten bävar för publikens genomskådande blick och både orkesterdiket och mörkret är till för att skydda. Hjälper inte det finns ju solglasögon.</p><p>Men är inte sanningen tvärtom? Är det inte när vi ser en spricka i fasaden som kärlek uppstår? Se mig i ögonen, vädjar den som vill lära känna. När allt pansar rämnar och mascaran rinner bort, då upptäcker vi något annat. Vi vill se människan bakom masken, eller hur? Älskling, fall och jag tar emot dig.</p><p>Så lyssna, smitare i alla länder: Kom fram, du kan inte gömma dig hur länge som helst. Du är redan genomskådad, så vad gömmer du dig för? Enda sättet att bli älskad är att bli sedd och enda sättet att bli sedd är att visa sig. Bli synlig som den helt vanliga människa du innerst inne är. </p><p>/Gunnar Sjöberg</p>]]></content:encoded>
            <category>Näringsliv Norrbotten</category>
        </item>
        <item>
            <title><![CDATA[Mellan öronen]]></title>
            <link>https://sasjo.github.io/gunnarsjoberg.se/mellan-oronen</link>
            <guid>mellan-oronen</guid>
            <pubDate>Tue, 17 Apr 2007 00:00:00 GMT</pubDate>
            <description><![CDATA[Hörde en person säga att religion sitter mellan öronen. Han menade väl men ingenting kan vara mera fel. Religion är ett system av föreställningar om Gud men för att den ska ha ett fäste krävs hjärtan. Guds och våra. Grunden är gemenskap, även om vi lever i en tid när vi tror att allt är individuellt.]]></description>
            <content:encoded><![CDATA[<p>Hörde en person säga att religion sitter mellan öronen. Han menade väl men ingenting kan vara mera fel. Religion är ett system av föreställningar om Gud men för att den ska ha ett fäste krävs hjärtan. Guds och våra. Grunden är gemenskap, även om vi lever i en tid när vi tror att allt är individuellt. </p><p>Religionen sitter i hjärtat och alla öppna sinnen. Varför sjunger fågeln, frågar sökaren. För att den har en sång, svarar mystikern för att öppna upp för vad religionen handlar om. Tilltro, fascination, tålamod att lyssna inåt, mod att söka djupare. Inte rusa till svaret utan dröja vid den fråga som rymmer svaret.</p><p>Dansen och dansaren är inte samma sak. Men ofta ser bara dansen. Nu när sommaren stormar in ser vi blommorna tränga genom snön, dropparna falla och gräset grönska. Fågeln sjunger, lövet spricker ut… stanna i tanken, följ skeendet, våga se… kanske anar du dansaren. Bakom allt det underbara vi har omkring oss, ser du den Underbare? </p><p>Visst, jag låter svärmiskt. Alltför religiös och känslomässig kanske. Men än sen. Religionen sitter inte mellan öronen. Inte den religion jag bekänner mig till i alla fall. Öppna ditt hjärta, säger prästen i nästan varje gudstjänsten. Det låter som en klyscha men är precis vad religion handlar om. Öppnade hjärtan och sinnen. Tänk inte hela tiden, känn efter också. Försök inte definiera tillvaron, släpp taget. Gör inte en kalender av ditt religiösa liv, följ impulsen. En blank dag kan bli den viktigaste i ditt liv. Bejaka öppenheten och utsätt dig för risken att drabbas av mysteriet. Sök dig närmare de som också söker.</p><p>Jag var på retreat under påskhelgen. Under tystnad läste jag en bok av Anthony de Mello. Han berättar historien om råttan och elefanten. Elefanten hade klivit i poolen för att bada och så dök en liten råtta upp vid poolkanten. Kliv upp sa råttan bestämt, men elefanten vägrade. Du måste kliva upp, försökte råttan men varför skulle elefanten bry sig om ett sånt måste? Till slut klev elefanten ändå upp, färdigbadad och skrynklig. Varför har du stått och väntat här hela tiden, frågade han råttan. Jag ville kolla att det inte var du som snott mina badkläder, svarade råttan.</p><p>Tragisk är den som tror att religion sitter mellan öronen. Tragisk är den som tror sig begripa Gud. Tragisk är den som aldrig frågar varför fågeln sjunger. Salig är den ödmjuke.</p><p>Det är lättare för en elefant att passa in i en råttas badkläder än för Gud att passa in i våra föreställningar om det gudomliga.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Sinnesro]]></title>
            <link>https://sasjo.github.io/gunnarsjoberg.se/sinnesro</link>
            <guid>sinnesro</guid>
            <pubDate>Tue, 03 Apr 2007 00:00:00 GMT</pubDate>
            <description><![CDATA[Det är synd om människan sa Strindberg. Absolut. Särskilt den som tror sig kunna leva ett felfritt liv, utan en ond tanke och självisk handling. I teorin vet vi ofta hur det borde vara men i praktiken blir det annorlunda. Sådan är människans lott. Det är inte lätt att vända andra kinden till när man får ett slag under bältet.]]></description>
            <content:encoded><![CDATA[<p>Det är synd om människan sa Strindberg. Absolut. Särskilt den som tror sig kunna leva ett felfritt liv, utan en ond tanke och självisk handling. I teorin vet vi ofta hur det borde vara men i praktiken blir det annorlunda. Sådan är människans lott. Det är inte lätt att vända andra kinden till när man får ett slag under bältet.</p><p>Att kräva felfrihet av sig själv är omänskligt. Ur kravet växer en rädsla för felsteg som gör att livet begränsas till bara säkra stigar. Själva rädslan för felsteg gör att vi snubblar och då blir fallet så stort. För att inte tala om domen över sig själv. Den som inte tillåter sig att göra fel kan inte heller förlåta sig själv. </p><p>Simul justus et peccator sa Luther. Människan är både rättfärdig och syndare. Både ock, inte antingen eller. Det finns en god kraft inom oss som brinner för att göra rätt. Men också en oförmåga att alltid göra gott. Vägen ut ur överkrav eller ständig skuldbörda är att bejaka både kravet och nåden. Att sträva efter det goda men också förlåta och bli förlåten.</p><p>Jag har mött många människor som lever med en inre rättegång. Det där blev fel, så där får du inte känna, du duger inte. Tusen inre röster som påpekar varje felsteg och utkräver självbestraffning. Inget fängelse är svårare att ta sig ur än ett sådant, ingen domare så hård som det egna jaget.</p><p>Så var finns frälsningen? Befrielsen? Jag tror den finns i kapitulationen. I bejakandet av tillkortakommandet men också mottagandet av förlåtelsen. Och tilliten till att detta erbjuds utifrån, att det inte hänger på mig själv. Vi kan inte frälsa oss själva.</p><p>Påsken är den stora befrielsens helg. På långfredagen fick skapelsen hjärtstillestånd, då dog hoppet om förlåtelse och upprättelse. Han som spikades upp hade visat på alla människors värde, hur vi är fria och älskade trots misstag. Han hade uttalat friande domar i Guds namn, nu hängde han där dömd för sin kärlek. Fader förlåt dem, blev hans sista ord. Sedan mörknade himlen och ett svart regn föll över jorden som tårar från ett oförlåtet folk.</p><p>För säkerhets skull reglades graven och vakter kallades in. Men ingen vakt och sten i världen kunde hindra kärleken. Stenen vältrades undan och ljuset bröt fram. Det hände då och det händer nu, varje gång vi öppnar våra hjärtan och ber om förlåtelse. Sträcker oss mot livet istället för döden, försoning istället för förakt.</p><p>Gud, ge mig sinnesro att acceptera det jag inte kan förändra, mod att förändra det jag kan och förstånd att inse skillnaden. Amen.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Tryggarekan]]></title>
            <link>https://sasjo.github.io/gunnarsjoberg.se/tryggarekan</link>
            <guid>tryggarekan</guid>
            <pubDate>Tue, 20 Mar 2007 00:00:00 GMT</pubDate>
            <description><![CDATA[Vari sitter tryggheten? I något yttre eller inre? I något som aldrig förändras eller något som förändras med mig? I båda fallen tror jag på det sistnämnda. Att sätta all sin tillit till det yttre, som bilbältet eller bankboken, är bräckligt. Och att försöka hålla fast vid något som aldrig förändras skapar bara besvikelse. Tryggheten gömmer sig i mjuka leder och ett mod att falla. Att släppa taget och lita till att någon bär.]]></description>
            <content:encoded><![CDATA[<p>Vari sitter tryggheten? I något yttre eller inre? I något som aldrig förändras eller något som förändras med mig? I båda fallen tror jag på det sistnämnda. Att sätta all sin tillit till det yttre, som bilbältet eller bankboken, är bräckligt. Och att försöka hålla fast vid något som aldrig förändras skapar bara besvikelse. Tryggheten gömmer sig i mjuka leder och ett mod att falla. Att släppa taget och lita till att någon bär.</p><p>Självklart är det bra att lära barnen titta vänster-höger-vänster innan de går över gatan. Vi ska göra vad vi kan för att skapa en trygg värld för alla, men samtidigt måste vi kapitulera inför det oundvikliga. Det finns ingen nollvision som rår på olyckan och döden. Bara att leva är en risk.</p><p>På Breidagård, kursgården där jag jobbade förr, finns en liten eka som vi köpte av en båtbyggare i Stockholm. Kravet var att den skulle vara lättrodd och vacker. Namnet var redan givet: Tryggarekan. Skojigt tyckte många, till dess de försökte äntra den bräckliga båten.</p><p>Det visade sig att Tryggarekan var känslig för stora, tunga och självklara kliv. Om du behandlade den som en självklarhet kastade den dig i sjön. Det hände tre personer första sommaren, varav en med prästkrage. Men om du steg i båten försiktigt, rentav på knä, bar den dig lätt som en fjäder över vattnets bryn.</p><p>Bygg en köl, ropade någon. Spika fast tyngder, skrek en annan och det började låta som en marin golgata-vandring för vår vackra blidö-eka. Korsfäst, korsfäst. En cafégäst ritade till och med en skiss på hur man skulle kunna göra om båten till världens tryggaste eka. Men snälla, inte handlar väl trygghet om blytyngder och dubbla skrov?</p><p>Hela livet är ett riskprojekt, det handlar om att våga pröva och våga lämna. Att bli vuxen är att lämna hemmets trygghet och försöka finna en annan. Vore det inte så skulle inga upptäckter göras, ingen utveckling ske.</p><p>Gud bevare oss för blytyngder och spikar. Finns det inte tillräckligt med rädslor och traditioner som begränsar oss, som skapar den där skenbara känslan av säkerhet och kontroll? När livet stormar trillar vi ju i sjön allihop i alla fall, eller hur? Den som känt på vattnet innan kanske inte är lika rädd.</p><p>Så vari sitter tryggheten? Kan man verkligen leva ett liv utan att någonsin trampa snett? Är det bättre att bli kvar på bryggan hela livet eller finns det rentav sådant som är värt ett plurr?</p><p>Tryggarekan bär på svaret: Det farliga är inte att falla. Det farliga är att tro att vi aldrig gör det.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Det är lugnt]]></title>
            <link>https://sasjo.github.io/gunnarsjoberg.se/det-ar-lugnt</link>
            <guid>det-ar-lugnt</guid>
            <pubDate>Tue, 06 Mar 2007 00:00:00 GMT</pubDate>
            <description><![CDATA[Hur många tonårsföräldrar har inte stressat och upprört påmint sitt barn om nåt som måste göras, nåt som borde ha prioriterats eller nåt som aldrig skulle ha skett. Svaret är lika skönt svidande som riset i bastun. Det är lugnt mamma. Det är lugnt pappa.]]></description>
            <content:encoded><![CDATA[<p>Hur många tonårsföräldrar har inte stressat och upprört påmint sitt barn om nåt som måste göras, nåt som borde ha prioriterats eller nåt som aldrig skulle ha skett. Svaret är lika skönt svidande som riset i bastun. Det är lugnt mamma. Det är lugnt pappa.</p><p>För en uppjagad och sönderstressad förälder kan det vara en provokation, en uppstudsig uppvisning i nonchalans. Åh, om du bara visste, din slyngel. Om du vara visste vad det är att vara vuxen… då skulle du aldrig säga så. Allt ansvar, alla borden och måsten och allt som aldrig blev eller tycks bli. Om du bara visste. Vaddå det är lugnt? Svammel!</p><p>Men tänk om tonåringen har rätt. Tänk om det nonchalanta svaret egentligen är svaret på livets djupaste fråga. Det är lugnt. Det löser sig. Du konstruerar inte ditt eget liv. Tillit pappa. Tillit mamma. Det är lugnt.</p><p>Inom nyandligheten finns en övertro på människans förmåga att skapa sitt eget liv. Visst, vi är inte offer – hur många krönikor har jag inte skrivit om det? Men vi är heller inte skapare. Nyandligheten går inte längre sjungande och klädd som Tomas di Leva, idag är det slips och föredrag om ledarskapsutveckling som gäller. Men jag tror inte ett dugg på teorier om att vi kan skapa vår verklighet med hjälp av ord, andningsteknik eller vad det nu kan handla om. </p><p>Jag kan aldrig ha koll på allt, saker blir ibland som de blir och… tja, det bara blev så. Faktiskt och ärligt och jag har ingen aning om varför.</p><p>Insikten om att allt inte vilar på mina axlar gör stegen genom livet lättare. Det är okej att inte veta allt, okej att inte ha koll. Någon annan vet ju och någon annan har säkert koll. Det är lugnt.</p><p>I grunden handlar det om vad jag sätter min tillit till och då handlar det plötsligt om Gud. Luther sa att gud är den till vilken vi sätter all vår tillit. Så kan gud vara börsen, kvinnan, jobbet, mannen, framgången, skönheten. Och kanske den vanligaste guden av alla: Kontrollen. </p><p>Kära Kontroll, tack för all trygghet, lycka och framgång du mig ger. Hjälp mig att förutse alla risker och bevara mig från överraskningar. Amen. </p><p>Det är en både hopplös och sorglig bön eftersom kraften förväntas komma från mig själv. I den kristna kyrkan bekänner vi en Gud vars kraft kommer till oss, inte från oss. Att leva är att ta emot, inte bara prestera.</p><p>Alltså är det lugnt. Alltså kan vi slappna av, krama om alla kloka ungdomar och viska dem ett tack. Kanske var det därför Jesus sa att vi skulle bli som barn. Inse gränsen för vår kontroll och acceptera att bli buren.<br>
<!-- -->/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Höra samman]]></title>
            <link>https://sasjo.github.io/gunnarsjoberg.se/hora-samman</link>
            <guid>hora-samman</guid>
            <pubDate>Tue, 20 Feb 2007 00:00:00 GMT</pubDate>
            <description><![CDATA[Jag var på begravning i Luleå. Domkyrkans klockor slog tunga slag när gudstjänsten ringdes ut. De följde vinden genom stadens alla gator, svepte upp över Tornedalen och vidare över höjderna i Sápmi. Sedan rullade slagen mot andra kontinenter: Indien, Egypten, El Salvador. Död skiljer oss åt, sorg binder oss samman.]]></description>
            <content:encoded><![CDATA[<p>Jag var på begravning i Luleå. Domkyrkans klockor slog tunga slag när gudstjänsten ringdes ut. De följde vinden genom stadens alla gator, svepte upp över Tornedalen och vidare över höjderna i Sápmi. Sedan rullade slagen mot andra kontinenter: Indien, Egypten, El Salvador. Död skiljer oss åt, sorg binder oss samman.</p><p>En begravning ska man närma sig i sällskap. Åtminstone kändes det så när vi på planet från Stockholm var flera som skulle dela upplevelsen. Stewarden lade märke till stämningen, frågade vad vi skulle till och ändrade det vanligtvis hurtfriska tonfallet när han hälsade oss välkomna till Luleå och Kallax Flygplats. Det var inte hallå hallååå, ha en underbar fredag. Istället önskade han oss en fin dag, vad än vi skulle vara med om.</p><p>Begravningen blev en möjlighet för många att mötas igen. I defileringen till kistorna kramade vi varandra, som en uppvärmning inför kramarna som delades med de närmsta sörjande. Inga ord, bara blickar som sade allt. </p><p>I sorgen blir sammanhanget så tydligt och visst längtar vi efter att se sammanhanget? Att få gråta och skratta tillsammans, känna att vi delar liv. Vi hör ihop vi dödliga och även när någon som vi inte känner dör, kan vi ta till oss av sorgen. Gråta över den gemensamma förlusten, inte bara den individuella. Och tacka för allt som blev, även om mycket återstod.</p><p>I vårt innersta rum gömmer sig de egna tankarna om livet och döden, det som varit och det som återstår. När någon drabbas berörs mitt inre, andras tårar blir en svallvåg in mot mitt eget hjärta. Så kan andras tårar leda till mitt eget inre. Sorgen är alltid mer än individuell; andras död är min död och mitt liv är andras liv. </p><p>Öppna era hjärtan säger prästen i gudstjänsten och plötsligt blir det klart vad det handlar om. Att släppa taget om allt som förkrymper och begränsar oss. Att ge sig hän åt Livet - det är så mycket större än mitt eget. Vad annat kan jag göra än att leva så mycket som möjligt de dagar jag får? Framåt och öppet, inte bakåt och bittert. Ta emot det som gives.</p><p>Livet slår omkull oss, förr eller senare. Det sammanhang som sorgen öppnar kan ge oss kraft att resa oss igen. Att gå vidare, inte som om inget hänt men ändå gå vidare. Bejaka sårbarheten och beroendet av andra. Tårar urholkar och öppnar upp.</p><p>Med risk att låta som en svensktoppsartist skriver jag att vi innerst inne är en enda familj. I sorgen och glädjen kan vi upptäcka att vi faktiskt hör ihop. Det är därför de vandrar tillsammans.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Vad ska kyrkan kommunicera?]]></title>
            <link>https://sasjo.github.io/gunnarsjoberg.se/vad-ska-kyrkan-kommunicera</link>
            <guid>vad-ska-kyrkan-kommunicera</guid>
            <pubDate>Thu, 08 Feb 2007 00:00:00 GMT</pubDate>
            <description><![CDATA[När form går före innehåll kan första intrycket vara starkt men med tiden kommer tomheten. Den kyrka som bara nöjer sig med att ha glada och betalande medlemmar förlorar sitt salt. Om vår iver att väcka en positiv känsla för varumärket Svenska kyrkan förväxlas med evangeliet om Jesus Kristus blir det inte mycket kvar av vår identitet som kristen kyrka. Alltså, låt oss vidga samtalsämnet från hur till vad. Lyhört, modigt och respektfullt börja samtala om vad som är vårt centrum som kyrka. Annars kommer tomheten bakom alla gemensamma satsningar att upptäckas.]]></description>
            <content:encoded><![CDATA[<p>När form går före innehåll kan första intrycket vara starkt men med tiden kommer tomheten. Den kyrka som bara nöjer sig med att ha glada och betalande medlemmar förlorar sitt salt. Om vår iver att väcka en positiv känsla för varumärket Svenska kyrkan förväxlas med evangeliet om Jesus Kristus blir det inte mycket kvar av vår identitet som kristen kyrka. Alltså, låt oss vidga samtalsämnet från hur till vad. Lyhört, modigt och respektfullt börja samtala om vad som är vårt centrum som kyrka. Annars kommer tomheten bakom alla gemensamma satsningar att upptäckas.</p><p>De senaste åren har mycket energi lagts på kommunikationsfrågor. Och det är ett mycket bra arbete som gjorts, inte minst från nationell nivå där kompetensen är bländande. Idag finns en djup kunskap om hur vi ska kommunicera, eller bedriva medlemskommunikation som det kallas. Samtalen om den visuella strategin, nya logotypen och kommunikationsplattformen har varit intensiva och befriande konkreta. Men nu är det dags att reflektera över vad vi ska kommunicera. Vad är Svenska kyrkans ärende?</p><p>All växt sker inifrån och för att växa måste du bli vän med ditt inre, din längtan och din historia. Så säger själavårdstraditionen och detsamma gäller organisationer. Den organisation som vill växa måste ge tid för reflektion kring ärendet, oavsett om det är att bli bäst på att leverera datasystem eller att öppna människor för Guds Andes beröring. Saknas det samtalet kan i och för sig mycket göras och affärerna till och med gå bra, men om meningsfrågan blir obesvarad saknas också trovärdigheten.</p><p>Det finns många frågor att ta tag i: Den världsvida gemenskapen och hur den gestaltas i vår kyrka, gudstjänstens innersta mening och hur den uttrycks, undervisningens kärna och diakonins roll. Men frågan framför andra är: Vad betyder Jesu försoningsverk idag? Eller kort sagt: Vad är poängen med Jesus?</p><p>Det är inga lätta frågor men rädslan för att verka fyrkantig eller respekten för den postmoderna mångfalden får inte tysta samtalet. Ibland upplever jag en blygsel för namnet Jesus, en tafatthet och genans inför själva huvudämnet. Som om namnet över alla namn blivit belastat. Av detta följer en tystnad som i sin tur skapar utrymme för begränsande positioneringar av de som ivrigt och ärligt ropar hans namn. </p><p>Konsekvensen har blivit att Svenska kyrkan idag har alltför många grupperingar med ett självpåtaget utanförskap. Grupper som definierar sig genom avstånd till dem som av olika skäl påstås tala för tyst om Jesus. Det är sorgligt för genom att identifiera sig genom gränssättning och beskriva verkligheten i ”vi och dom” bidrar dessa grupper till att flytta fokus från kyrkans centrum samtidigt som det är just detta centrum de efterlyser. Så varför denna distansering? Vi delar ju både sökandet och längtan. Kyrkan är ett ”vi” och hennes livsnerv bygger på närhet, inte avstånd. </p><p>Svenska kyrkans ärende är budskapet om Jesus Kristus. Det är så lätt att säga, så svårt att gestalta. Men om vi klarar av att rymma både öppenhet och fördjupning är vi en folkkyrka i sin bästa tappning. Det handlar inte om antingen eller utan både ock. Gud är både närmare än vi någonsin kan ana och större än vi någonsin kan tänka. Vi behöver varken bekymra oss över gränser eller vara rädda för att tänka fel om Gud. Jesus uppmuntrade öppenhet och egen reflektion och när han i liknelsen om talenterna beskrev det goda förvaltarskapet handlade det om att utveckla, inte konservera.</p><p>Förvisso var lärjungaskaran också drabbad av förblindad positionering. Deras gräl om vem som var störst är våra gräl om vem som har rätt och fel. Sanningen finns, då som nu, i Jesus som person. I honom övervinns avstånden och gränserna suddas ut, bara vi vågar flytta fokus från gränserna till centrum. Mångfalden ryms i lärjungaskaran.</p><p>Det är dags att krypa upp ur skyttegravarna. Dags att släppa taget om Den Enda Rätta Tolkningen och Den Enda Rätta Metoden. Dags att sänka garden och mötas i respektfulla samtal som fördjupar innehållet. Om vi inom Svenska kyrkan för upp samtalet om Jesus och vad som är vårt ärende på dagordningen, kan vår kunskap om medlemskommunikation utmanas av den djupaste innehållsfrågan. Då blir vi en kyrka både för folket och trons fördjupning. </p><p>/Gunnar Sjöberg</p>]]></content:encoded>
            <category>Artiklar</category>
        </item>
        <item>
            <title><![CDATA[Prata går ju an]]></title>
            <link>https://sasjo.github.io/gunnarsjoberg.se/prata-gar-ju-an</link>
            <guid>prata-gar-ju-an</guid>
            <pubDate>Tue, 06 Feb 2007 00:00:00 GMT</pubDate>
            <description><![CDATA[Har du någon att prata med? Jag ställde frågan till en vän som varit med om en skilsmässa. Han skrattade och suckade på en och samma gång. Den frågan får jag av alla, sa han. Som om smärtan skulle försvinna bara för att man pratar om den.]]></description>
            <content:encoded><![CDATA[<p>Har du någon att prata med? Jag ställde frågan till en vän som varit med om en skilsmässa. Han skrattade och suckade på en och samma gång. Den frågan får jag av alla, sa han. Som om smärtan skulle försvinna bara för att man pratar om den.</p><p>Han var skeptisk och jag förstår honom. Det kan finnas en övertro till att det går att prata av sig, läka livets sår genom att berätta om dem. Men övertron gäller inte samtalets läkande kraft utan tron på dess resultat: att smärtan skulle försvinna, att vi skulle kunna prata bort den. Det enda vi kan göra är att prata in den.</p><p>Hörde en berättelse från Afrika där en svensk av ren nyfikenhet ställt sig i en lång kö utanför ett hus. Det visade sig att en kvinnas man hade omkommit och när han kom fram hörde han att alla ställde samma fråga till änkan: Hur gick det till? Och där satt hon och berättade samma sak om igen. När den afrikanska natten kom var den inte lika mörk för henne som hon fruktat.</p><p>Vi kan inte prata bort smärtan. Däremot kan vi, genom att sätta ord på den, lära oss att leva med den. Vi pratar in den, låter såren bli en del av våra liv. Orden gör smärtan mindre farlig. Benämnandet befriar.</p><p>Min vän, han som skrattade och suckade inför min fråga, har börjat bli förälskad i sin smärta. Hans ersätter frun med sin bitterhet. Kanske är det så att han undviker att prata om det svåra av rädsla för att förlora känslan av att vara drabbad. Existentiellt kan man säga att smärtan är en av de sannaste upplevelserna, sociologisk att varje människa hellre är Offer än Ingenting. Så vad min vän försöker göra är att i tystnad bevara sin smärta för att i den både återfinna känslan av liv och en ny identitet.</p><p>Men det finns också de som aldrig upphör prata, de som gör ältandet till en konstart. Även det är ett hinder för livsmod. Både tystnaden och det eviga ältandet kan vara en flykt från insikten om att ingen av oss är perfekt. Alla människor misslyckas, skillnaden är bara med vad.</p><p>Så jag hoppas min vän finner någon att prata med. Någon med tålamod att lyssna till smärtan och med vishet att leda den rätt. Någon som ger tid för hans berättelse att djupna. Det lurar klyschor i vassen, typ inget ont som inte har nåt gott med sig och att livet är ett enda långt lärande. Suck. Det finns en massa ont som inte har något gott med sig och vi kan inte lära oss av allt.</p><p>Däremot kan vi, genom att bejaka både sorgen och glädjen, upptäcka livets djup. Det är för gåtfullt för att ältas sönder, för kort för att pratas bort.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Gud]]></title>
            <link>https://sasjo.github.io/gunnarsjoberg.se/gud</link>
            <guid>gud</guid>
            <pubDate>Tue, 23 Jan 2007 00:00:00 GMT</pubDate>
            <description><![CDATA[Hej, jag kan tyvärr inte ta emot ditt samtal men säg vem du är så ringer jag upp. Flera gånger i veckan kan vi möta den uppmaningen. Säg vem du är. Men ärligt, kan man egentligen svara på den frågan? Jag har en kompis som försökte lämna ett svar, men långt innan han var klar kopplade min mobilsvarare ner.]]></description>
            <content:encoded><![CDATA[<p>Hej, jag kan tyvärr inte ta emot ditt samtal men säg vem du är så ringer jag upp. Flera gånger i veckan kan vi möta den uppmaningen. Säg vem du är. Men ärligt, kan man egentligen svara på den frågan? Jag har en kompis som försökte lämna ett svar, men långt innan han var klar kopplade min mobilsvarare ner.</p><p>Okej, vi går en runda. Fundera först enskilt i två minuter, sen berättar vi för varandra vem vi är. Fem minuter per person, jag håller koll på klockan. Så kan det låta när chefen eller konsulten fått för sig att vi ska dela varandras inre. De gånger vi får en chans att berätta vilka vi är har vi inte många minuter på oss.</p><p>Somliga skulle kunna berätta flera dagar, rita skisser över alla ups and downs i vår bräckliga tillvaro, alla snedsteg och framgångar, vänner och fiender. Frågan är en nyckel till inre valv. För andra får den livsmotorn att skära ihop. Kroppen knyter sig, andningen blir stötig och orden blir till tystnad. Vem jag är? Snälla, det är ju det jag funderar på hela tiden. Svaret är vad jag fruktar.</p><p>Alla människor borde få möjlighet att utan tidsbegränsning teckna ner sin livsberättelse. Att se det som faktiskt blev, att benämna det men också fundera på varför. Ur detta kan vi växa. Men det finns också en risk för det motsatta. Genom att sätta mig själv i centrum och tolka allt utifrån min egen upplevelse förminskar jag tillvaron. Då upptäcker jag inte det liv som finns utanför mitt eget och alldeles oavsett min upplevelse.</p><p>Jag tror på Gud, att Gud är större än mitt eget liv och närvarande alldeles oavsett min egen upplevelse av närvaron. Det betyder, tvärtemot all postmodern doktrin, att min upplevelse och tolkning inte konstituerar verkligheten och sanningen. Gud står över det. Gud är verkligheten och sanningen. Alltid större, alltid närmare än vad vi någonsin kan beskriva.</p><p>Religion har ibland utnyttjats för att förminska människan, som om vi är offer för Guds outgrundliga vilja. Så enkelt är inte livet. Varje människa är myndig, med ansvar för sitt liv. Men vi lever i ett sammanhang som är större än vårt eget, ett sammanhang som inte är en begränsning utan en befrielse: Det hänger inte på mig, jag är inte ensam. Det finns något större, något utanför mig själv som till och med är verkligare. Jag är medskapare, inte Skaparen. Människa, inte Gud.</p><p>Säg vem du är. Vilken befrielse vore det inte att redan vara känd, utan att behöva förklara. Att kunna släppa frågan och lita till att jag är älskad, trots allt. </p><p>Jag tror att vi är det.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Mellan evigt ung och helt passé]]></title>
            <link>https://sasjo.github.io/gunnarsjoberg.se/mellan-evigt-ung-och-helt-passe</link>
            <guid>mellan-evigt-ung-och-helt-passe</guid>
            <pubDate>Tue, 09 Jan 2007 00:00:00 GMT</pubDate>
            <description><![CDATA[När blir man egentligen gammal? Somliga tycks evigt unga medan andra blir som femtio innan de är tjugo. Vad betyder fysisk ålder och vad betyder sinnelag?]]></description>
            <content:encoded><![CDATA[<p>När blir man egentligen gammal? Somliga tycks evigt unga medan andra blir som femtio innan de är tjugo. Vad betyder fysisk ålder och vad betyder sinnelag?</p><p>Mycket är skrivet om åldrandet, och mer lär det bli i takt med att alla fyrtiotalister går i pension. Sannolikt kommer vi att möta fler och fler positiva skildringar av att ”bli gammal”. Begreppet blir mer och mer svårdefinierat. Frågan ”är du gammal” är snart leka knepig som ”tror du på Gud”. Det spontana svaret blir en motfråga: Vad menar du med gammal? Vad menar du med Gud?</p><p>Patricia Tudor-Sandahl har skrivit en bok om Den Tredje Åldern. Hon definierar den som perioden mellan 50-70 år medan andra menar att den infaller från 65 år och uppåt. Det kan vara lite förvirrande men än sen, osäkerheten är ett friskhetstecken. Frågan lever kvar: När är man gammal, när är man ung? </p><p>Poängen med begreppet Den Tredje Åldern är att visa på möjligheterna. När du uppnått den har du också blivit vän med dig själv. Du kan acceptera det som blev och ta vara på det som kommer. Gå framåt med lätt böjda knän, inte bara av ökad kroppsvikt och värk utan också av mognad och ödmjukhet. En trygg insikt om att allting inte är så enkelt som det kan tyckas, men heller inte så svårt. I Den Tredje Åldern är du hemma och känner dig så. Det låter vackert.</p><p>I Spanien talar man om La Tercero Juventod, Den Tredje Ungdomen. Det låter underbart. Inte undra på att pensionärerna törs vandra lika stolta på stranden som alla modelejon. Varför reduceras till åskådare bara för att man hunnit leva mer än andra? </p><p>Så vem är ung och vem är gammal? Spelar det egentligen någon roll? Är inte det viktiga att vi försöker bevara det bästa av alla åldrar? Att vi oavsett hur gamla vi är värnar nyfikenheten; i en tid som ständigt förändras finns ständigt nya upptäckter och lärdomar. Men också att vi vågar värna erfarenheten, en inre trygghet mot vilket allt nytt kan prövas. Att både vara modig och försiktig.</p><p>Så istället för att leva åtskilda på grund av ålder, med livsnäring hämtad ur antingen minnen eller drömmar, kan vi väl mötas en dag på den spanska stranden. Där kan vi dela erfarenheter, upptäcka nytt och lära oss mer. Leka och prata allvar, leva La Tercero Juventod.</p><p>Eller så stannar vi hemma och nynnar på Senare År av Ulf Lundell. Där sjunger han att fyrtio är din ungdoms ålderdom, femtio är din ålderdoms ungdom. Det låter vackert, till och med när han sjunger. Tänk om gränserna suddas ut och vi upptäcker vad vi är: Människor som delar liv.</p><p>/Gunnar Sjöberg.</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Musik med mening]]></title>
            <link>https://sasjo.github.io/gunnarsjoberg.se/musik-med-mening</link>
            <guid>musik-med-mening</guid>
            <pubDate>Tue, 05 Dec 2006 00:00:00 GMT</pubDate>
            <description><![CDATA[När man saknar mening i tillvaron kan man söka sig till musiken. Det märkliga är att meningen kan gömma sig där, i denna oändliga variation av 12 grundtoner. Lika märkligt är att ett så litet antal kan leda till så mycket. Ännu en påminnelse om att det stora gömmer sig i det lilla.]]></description>
            <content:encoded><![CDATA[<p>När man saknar mening i tillvaron kan man söka sig till musiken. Det märkliga är att meningen kan gömma sig där, i denna oändliga variation av 12 grundtoner. Lika märkligt är att ett så litet antal kan leda till så mycket. Ännu en påminnelse om att det stora gömmer sig i det lilla.</p><p>Visst har vi alla drabbats av låtar som sätter sig i skallen, melodier som bränner sig fast i vår hjärnbark? Oftast värdelösa dessutom, kanske som en påminnelse om hur lätt det är att fastna i en dålig vana. Livet är en kamp och musiken kan både fälla oss och bära oss.</p><p>Den har burit mig flera gånger. Gör jag en lista på musik med mening, så blir det en salig blandning utan hänsyn till formell kvalité. Men så är det ju, hur vi träffas av musik, en predikan, en bok eller text beror på mötet i stunden. En melodi som helt saknat mening kan plötsligt bli livsavgörande och en klyscha tröst som sägs av en vän kan öppna framtiden. Till och med hissmusik kan betyda något, den bär oss ju i alla fall på något märkligt sätt. Uppåt och nedåt.</p><p>Musiken har sitt eget liv och de gånger den berör kärnan i vårt eget liv djupnar klangen. En melodi som slår an strängar i mitt inre, visst är det då som ljuv musik uppstår?</p><p>Många gånger har kanadensaren Bruce Cockburns sånger varit balsam för min själ. Lugnet i ”Pacing The Cage” stillar alla inre stormar. När jag väcktes av telefonen en morgon blev ”Anytime You Need A Friend” med Mariah Carey min vän. För att inte tala om Eva Cassidys version av ”What A Wonderful World” – varje ton ger världen liv. Och ”Innocent” av Fläskkvartetten. Första gången jag lyssnade på den var på en väns begravning. Sedan dess är den en melodi om det liv inte döden kan stoppa.</p><p>Min favoritpsalm är 217, skriven av Elis Malmeström. Han skrev den vid sin frus död och den psalmen säger allt. När vi ingenting begriper, ingenting tror, ingenting ser, ingenting orkar… då återstår bara överlåtelsen: Gud för dig är allting klart, allt det dolda uppenbart.</p><p>Men mest mening av all musik har ”Fragile” av Sting. En vinter som denna, med svart regn istället för vit snö, öppnar sången för en annan tolkning. Kanske regnet är himmelska tårar över alltings skönhet och skörhet, en påminnelse om hur vackert och bräckligt livet är. </p><p>On and on the rain will fall, like tears from a star. On and on the rain will say how fragile we are, sjunger Sting. Hör du som har öron. Regnet faller över det folk som vandrar i mörker. Snart ser vi ett stort ljus.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Liv utan gräns]]></title>
            <link>https://sasjo.github.io/gunnarsjoberg.se/liv-utan-grans</link>
            <guid>liv-utan-grans</guid>
            <pubDate>Tue, 28 Nov 2006 00:00:00 GMT</pubDate>
            <description><![CDATA[Jag trodde jag skrivit allt jag har att skriva om döden. När jag hörde om bilolyckan i Egypten som tog Inger och Saras liv tänkte jag först lämna spalten tom. Skriva en blank yta som en påminnelse om alltings förgänglighet och bristen på ord. Men varför ge döden sista ordet?]]></description>
            <content:encoded><![CDATA[<p>Jag trodde jag skrivit allt jag har att skriva om döden. När jag hörde om bilolyckan i Egypten som tog Inger och Saras liv tänkte jag först lämna spalten tom. Skriva en blank yta som en påminnelse om alltings förgänglighet och bristen på ord. Men varför ge döden sista ordet?</p><p>Att skriva handlar ofta om att balansera mellan det personliga och det privata. Men vem bryr sig om gränser och balans när fötter slås undan och marken rämnar?</p><p>Döden känner inga gränser – ingen ålder, inget sammanhang är heligt för döden. Den ger sig ut på stöldturné varhelst i världen för att stjäla drömmar och kärlek. Nu har den bestulit oss på två människor, kyrkan på en medarbetare, vänner på en vän, en klass på en klasskompis, en man på sin dotter och kvinna. Kedjan är hur lång som helst. Vi hör samman, vi dödliga.</p><p>Så varför bråkar vi? Varför drar vi upp gränser mellan varandra när vi egentligen inte äger något annat än ett okänt antal dagar i livet. Varför sparar vi för en framtid vi inte vet något om? Varför lever vi så sällan medan vi lever?</p><p>Inger levde hela tiden. Med energi som få bröt hon upp de gränser vi bygger. Vad händer om man tänker så här, sa hon ofta och banade väg för ny förståelse i ett samtal fyllt av låsningar. Vi skrev böcker tillsammans och det svåra var att hålla sig till ämnet. Hon pratade mycket och fort. Hon gjorde mycket och fort. Som visste hon att tiden var begränsad. Hon var svår att få fatt. Inte undra på att hon fann vänner både i Tornedalen, Kairo och El Salvador.</p><p>I den patriarkala kulturen skrev Visheten; När han dog hade han på kort tid levat länge. Byt genus och det handlar om Inger. </p><p>Och Sara, den mest älskade och efterlängtade av döttrar. På hennes dop lyfte jag upp henne för församlingen och biskop Thomas, som också var med i olycksbilen, öppnade sin famn som en bild för den världsvida gemenskap som inte heller känner gränser. Guds familj. Där finns hon fortfarande kvar, tillsammans med Inger. Det är vår tröst.</p><p>Hemma på köksbordet har vi plockat fram julkortet från ifjol, ett foto på Sara. När Petrus frågade vem som var störst i himmelriket svarade Jesus med att ställa fram ett barn. I barnet kan vi ana Guds väsen. I öppenheten, sårbarheten och blicken som söker kontakt. Och som barnet vänder Gud sitt ansikte till oss. Ingen, inte ens den som blundar, förblir osedd. Inget mörker är för mörkt, inget tvivel är för stort. Gud är oss alltid närmare än vi kan tro. </p><p>Det gäller också de älskade som glidit ur vår famn. De lever i ett liv utan gräns.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Dödens udd]]></title>
            <link>https://sasjo.github.io/gunnarsjoberg.se/dodens-udd</link>
            <guid>dodens-udd</guid>
            <pubDate>Tue, 14 Nov 2006 00:00:00 GMT</pubDate>
            <description><![CDATA[Jag har skrivit så många texter om döden att jag inte vet vad mer jag har att säga. Läs artikeln bredvid, den säger så mycket mer. Läs utanför marginalen, eller mellan raderna. Det är ofta där sanningen gömmer sig, eller åtminstone de viktiga koderna. Se Amanda framför dig, möt hennes blick. I blicken anar jag liv, men ett annat än det vi lever här. Vad anar du?]]></description>
            <content:encoded><![CDATA[<p>Jag har skrivit så många texter om döden att jag inte vet vad mer jag har att säga. Läs artikeln bredvid, den säger så mycket mer. Läs utanför marginalen, eller mellan raderna. Det är ofta där sanningen gömmer sig, eller åtminstone de viktiga koderna. Se Amanda framför dig, möt hennes blick. I blicken anar jag liv, men ett annat än det vi lever här. Vad anar du?</p><p>Jag tror på liv bortom död. Jag tror att våra synliga steg på denna sårbara jord inte är de enda och det enda. Det finns en fortsättning, ett annorlunda bortom. Nu ser vi på ett dunkelt sätt, då ska vi se ansikte mot ansikte. Vår grumliga blick ska klarna och speglas i Livets källa. </p><p>På skrivbordet, mitt bland alla räkningar, ligger senaste numret av Kyrknyckeln, Nederluleå församlings egen tidning. Oftast lysande, för övrigt. Där berättar Bengt Frank om sin saknad efter sin älskade fru Marianne. Han sätter ord på det outsägliga. Ulf Boström skriver reportaget och Anders Alm fotograferar, som vore de några slags postmoderna keruber och serafer. Änglar med förmåga att förmedla det goda budskapet, om än i svartvitt och med bläck och tårar.</p><p>Hemma i Uppsala hänger en av Marianne Öqvists sista målningar, en stor rektangulär skapelse hon kallat Dyk. Den får gästerna att stanna till, både för den plats den tar och det lekfulla allvar den förmedlar. De flesta av oss minns den förfärande känslan att inför alla sina klasskamrater bevisa att man minsann både lärt sig dyka och simma till andra sidan. Marianne har lyckats fånga oron men också längtan och löftet på 200 x 70 centimeter. Att dö är att dyka.</p><p>Så här skrev jag då, i en krönika september 2005: Jag rör vid tavlan och ber en bön för henne som målat den. Dödens makt är stark, men det finns ett liv som är starkare. Det fortsätter, på andra sidan. Jag vill ropa ett löfte till konstnären, så att hennes familj och alla vi andra kan höra: Du dyker, men drunknar inte.</p><p>Så här skriver jag nu, i november 2006: På andra sidan blir vi mottagna. Det finns mer och vad vi känner och ser är bara början. Det stora återstår, återseendets glädje är ingenting mot vad som väntar. </p><p>Jag önskar vi kunde andas lugnare. Sänka axlarna och dra in på steget. De där avtrycken vi vill lämna efter oss, de är inte så viktiga. Stegen blir så tunga om vi bara tänker på avtrycken, dessutom glömmer vi att vi oftast är burna. Om vi granskar våra liv i backspegeln, vems fotspår är det vi ser?</p><p>Kom låt oss leva framåt. Det fortsätter. Visst, att dö är att dyka. Men det är i Livets källa vi dyker.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Normens makt]]></title>
            <link>https://sasjo.github.io/gunnarsjoberg.se/normens-makt</link>
            <guid>normens-makt</guid>
            <pubDate>Sun, 05 Nov 2006 00:00:00 GMT</pubDate>
            <description><![CDATA[Han är kraftfull och bestämd, hon är bråkig och tar plats. Han står vid sitt ord, hon vägrar ge med sig. Han är tydlig med vad han vill, hon är svår att samarbeta med. Han skäms inte för sin kompetens, hon saknar ödmjukhet.]]></description>
            <content:encoded><![CDATA[<p>Han är kraftfull och bestämd, hon är bråkig och tar plats. Han står vid sitt ord, hon vägrar ge med sig. Han är tydlig med vad han vill, hon är svår att samarbeta med. Han skäms inte för sin kompetens, hon saknar ödmjukhet.</p><p>Känner du igen resonemanget? Hur vårt beteende bedöms beror inte bara på vår personlighet utan också på vårt kön. Bra egenskaper för en man kan vara sämre för en kvinna. Ibland tvärtom, men inte lika ofta.</p><p>Mannen uppfattas oftast som norm, i det stora livet och i alla mindre liv: kyrklivet, arbetslivet, föreningslivet, näringslivet. Vi pratar om poliser och kvinnliga poliser, präster och kvinnliga präster, företagare och kvinnliga företagare. Som om det kvinnliga vore en avvikelse i sig.</p><p>Vanans makt är stor. Det är ju också därför vi pratar om Regeringen och den borgerliga regeringen. Det finns en norm och en avvikelse och normens makt är vanans makt. Avvikelsen måste hela tiden upp till bevis.</p><p>Jag har inte skrivit så många krönikor om jämställdhet. Å andra sidan skriver jag ofta om det gemensamt mänskliga och kanske är det vad jämlikhet egentligen handlar om. Att bortom attribut och könstillhörighet upptäcka det djup som förenar oss. Något vi av någon anledning har svårt att se. Eller fruktar att se.</p><p>Men jämställdhet och jämlikhet är inte samma sak. Jämställdhet handlar om lika värde mellan kollektiv, jämlikhet om lika värde mellan individer. Det är intressant för det betyder att samma människa kan uppleva sig jämställd och ojämlik på en och samma gång. Inom det jämställda kollektiva sammanhanget kan utslagning och nedvärdering härja fritt om vi inte vågar ta tag i frågan om den individuella upplevelsens relation till den kollektiva värdegrunden. Det är då som kränkningar kan förekomma i organisationer som hyllar kärlek och solidaritet. Både den som kränker och blir kränkt marginaliseras och problematiken reduceras till individuella problem. </p><p>Det är med andra ord en sak att skapa strukturer som säkerställer jämställdhet, en annan att förändra värderingar så att vi bemöter varandra som jämlikar oavsett kön, sexuell läggning, bakgrund etc. Jag vet inte vad som är svårare. Däremot anar jag att förändring precis som trovärdighet växer inifrån.</p><p>/Gunnar Sjöberg</p>]]></content:encoded>
            <category>Näringsliv Norrbotten</category>
        </item>
        <item>
            <title><![CDATA[Vit som snö]]></title>
            <link>https://sasjo.github.io/gunnarsjoberg.se/vit-som-sno</link>
            <guid>vit-som-sno</guid>
            <pubDate>Tue, 31 Oct 2006 00:00:00 GMT</pubDate>
            <description><![CDATA[År 900 f.Kr. Tvätta mig vit som snö, ber David i den psaltarpsalm han skrev efter det att han varit otrogen med Batseba. Tvätta mig vit som snö, förlåt mig och ge mig en vilja att göra det goda.]]></description>
            <content:encoded><![CDATA[<p>År 900 f.Kr. Tvätta mig vit som snö, ber David i den psaltarpsalm han skrev efter det att han varit otrogen med Batseba. Tvätta mig vit som snö, förlåt mig och ge mig en vilja att göra det goda. </p><p>År 1655<!-- -->.<!-- --> Blaise Pascal skriver att religionens främsta bidrag är att påminna människan om hennes storhet och elände. Inte antingen eller utan både ock. Kung David var medveten om det.</p><p>År 2006<!-- -->.<!-- --> Två ministrar avgår men jag vet inte hur medvetna de är om både ock. Däremot har de blivit påminda om eländet genom kvällspressens offentliga och rapsodiska rättegång. De måste vara vita som snö, läser jag när ersättarna utses. Det låter som ett hot.</p><p>Mönstret går igen. Genom att straffa andra för deras misstag befriar vi oss själva från skuld. Det är mänskligt och det är tragiskt, men mest av allt en misslyckad skenmanöver. Det spelar ingen roll hur mycket jag skäller på andra, förr eller senare måste jag ta itu med mitt eget liv. Det som blev och inte blev.</p><p>Jag försöker inte försvara skattefiffel och licensskolk. Jag vill bara peka på perspektiv och ställa frågan om allas delaktighet i världens ondska och elände. Borde vi inte vara tacksamma för de politiker som vill ställa upp för att skapa en bättre värld? Människor som är beredda att offra tid och energi för att få saker att fungera. Eller är vi så svartsynta att vi tror att alla politiker är ute efter egen vinning och så naiva att vi tror att det finns människor som är vita som snö? I så fall, berätta var de finns. </p><p>De finns inte i kyrkan, det vet jag. Kyrkan är de sårbaras gemenskap, en samling människor som insett att man ibland gör ont fast man vill gott. Visst, i kyrkan finns helgon men hemligheten med ett helgon är att hon eller han är medveten om sin storhet och sitt elände.</p><p>När någon ska helgonförklaras görs en noggrann genomgång av den personens liv. Ett helgon är en person som vågat vara människa, inte försökt vara gud. En människa som just i sin nakna mänsklighet låtit Guds godhet lysa igenom. Ett helgon är en sårbar och genomskinlig människa, inte ett bepansrat praktexemplar.</p><p>31 oktober år 2006<!-- -->.<!-- --> I radion sjunger Johnny Cash sin underbara version av Hurt. I hurt myself today, to see if I still feel. I focus on the pain, the only thing that's real. Glöm alla eländiga löpsedlar, låt dom spolas bort i höstslasket. Läs artikeln bredvid istället och låt dina egna sår blöda. </p><p>Om vi inte försonas med vårt eget elände kan vi aldrig försonas med andras.<br>
<!-- -->/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Leva sig in]]></title>
            <link>https://sasjo.github.io/gunnarsjoberg.se/leva-sig-in</link>
            <guid>leva-sig-in</guid>
            <pubDate>Tue, 10 Oct 2006 00:00:00 GMT</pubDate>
            <description><![CDATA[Empati är förmågan att leva sig in i en annan människas situation. Jag tror den är på väg tillbaka.]]></description>
            <content:encoded><![CDATA[<p>Empati är förmågan att leva sig in i en annan människas situation. Jag tror den är på väg tillbaka. </p><p>Det skrivs böcker om snällhet och ordnas föreläsningar om medkänsla och vikten av att dela insida med varandra. Landet blir varmare, det är som om det pågår någon slags inre växthuseffekt. Människor ler mot varandra, möter blickar och sträcker ut händer. Det känns helt enkelt bra. </p><p>Eller är jag bara fylld av återseendets glädje? Jag var nämligen i Luleå för någon vecka sedan.</p><p>Det är saligare att ge än att få. Så skriver Paulus att Jesus sagt och varför skulle han ljuga om det? Berättelsen om Jesus är en berättelse om ett liv helt för andra. För oss. Men orden är svårtolkade eftersom generositeten har en baksida, nämligen förmågan att ta emot. Kanske är det rentav svårare att få än att ge, åtminstone i vår tid. Djupt inom oss hör vi bondesamhällets goda råd om att inte ligga någon till last och att en bra karl ska reda sig själv. De ackompanjeras av sextiotals-materialismens löften om att kunna stå på egna ben och vara oberoende av andra. Att gärna vara stark nog att hjälpa andra men absolut inte svag nog för att behöva ta emot hjälp av andra. </p><p>Så frågan är om empatin verkligen är på väg tillbaka? I vår postmoderna värld är det inte särskilt okej att vara beroende av andra. Handlar det inte mer om att lära barnen ta för sig än att ta emot? Att forma vassa armbågar istället för öppna händer. Lär vi dem inte att det är saligare att vara stark än svag?</p><p>I Uppsala har uteliggarna bildat en förening och varje dag står en kvinna på Stora Torget och skramlar med en bössa. Hon ler tandlöst när hon tar emot de enstaka mynten och ger alltid en vänlig hälsning tillbaka: Ta det Lugnt, Ta hand om Varandra, Sköt om Dig. Ibland när jag mött henne undrar jag vem det var som gav och vem som tog emot.</p><p>Kanske generositetens väsen ligger i ömsesidigheten, i förmågan att både ge och ta emot. Kan förutsättningen för empati vara insikten att jag själv behöver andra? Att alla är beroende av Någon.</p><p>Jag vet inte. Men nu när snön kommer och du känner att du inte orkar skotta bort den längre – ta emot grannens hjälp! När livet frusit ihop, ropa på hjälp! När du kört fel i höstmörkret, fråga efter vägen! Se det inte som en svaghet utan som en träning i medmänsklighet och generositet. Se det som en kamp för det goda inom människan, vår gemensamma strävan att orka leva framåt. Ensamma orkar vi inte.</p><p>Det är nog inte bara svårare att ta emot än att ge. Det kanske till och med är saligare.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Inre rum]]></title>
            <link>https://sasjo.github.io/gunnarsjoberg.se/inre-rum</link>
            <guid>inre-rum</guid>
            <pubDate>Wed, 04 Oct 2006 00:00:00 GMT</pubDate>
            <description><![CDATA[Det var det där med att leda med förtroende och räkna med Tillit och Frihet. Så skrev jag i min senaste krönika och sedan dess har jag bl a föreläst för ett Luleå-företag om Etik, Moral och Kultur. Av detta lärde jag mig massor.]]></description>
            <content:encoded><![CDATA[<p>Det var det där med att leda med förtroende och räkna med Tillit och Frihet. Så skrev jag i min senaste krönika och sedan dess har jag bl a föreläst för ett Luleå-företag om Etik, Moral och Kultur. Av detta lärde jag mig massor. </p><p>Jag hade ett ganska humanistiskt och individuellt perspektiv, men i sin sammanfattning lyckades företagets VD skapa en brygga mellan det individuella och det strukturella. Jag hade pratat om att alla människor har sina inre rum, han påminde om att också alla företag och organisationer har det. Då blev sambandet klart: Förutsättningarna för en levande organisation är desamma som för en levande organism. </p><p>I varje människas inre rum ryms summan av alla hennes erfarenheter; både sorger och succéer. Vi kan försöka förneka det, gömma undan alla våra misslyckanden och hoppas ingen ska upptäcka dem. Då blir det inre rummet som den skräckgarderob jag till min stora tröst insett att inte bara vi bygger upp hemma… alltså den där garderoben som rymmer allt från den borttappade skidstaven till de hoptorkade träningskläder ingen någonsin orkar plocka undan. Skräckgarderoben är en sopstation och räddare på samma gång, ty innehållet är det som vi annars inte vet var vi ska rymma.</p><p>Poängen är att vi kan fly från nästan allting utom just det inre rummet. Därför måste vi försöka bli vän med det, hur sorgligt det än är. Vem orkar släpa runt på en inre skräckgarderob hela livet? Den som förstår vad jag menar anar också hemligheten: Ur smärtan växer en styrka. Även den sorg jag bär inom mig rymmer en kraft, utan den vore jag inte den jag är. I det jag fruktar kan befrielsen döljas.</p><p>Om detta gäller levande människor gäller det enligt VD´n också levande företag. Jag tror det är så. Varje företag bär på sin historia av misslyckanden och succéer. Bara genom att ärligt öppna detta inre rum för insyn kan medarbetarna känna sig hemma. Inga dolda utrymmen, inga lönndörrar eller vallgravar. Det företag som vågar misslyckas kan bli en vinnare, precis som den människa som vågar misslyckas är stark.</p><p>Detta har med Tillit och Frihet att göra. Tillit till att jag duger, trots mina brister. Frihet att både lyckas och misslyckas. Utan detta inget mod, utan detta inget liv.</p><p>/Gunnar Sjöberg</p>]]></content:encoded>
            <category>Näringsliv Norrbotten</category>
        </item>
        <item>
            <title><![CDATA[Utraderad]]></title>
            <link>https://sasjo.github.io/gunnarsjoberg.se/utraderad</link>
            <guid>utraderad</guid>
            <pubDate>Tue, 12 Sep 2006 00:00:00 GMT</pubDate>
            <description><![CDATA[Jag glömmer aldrig meddelandet. Det var för 20 år sedan och jag satt och renskrev en bok jag skrivit tillsammans med några vänner. Den hette ”Dansa vilt min själ” och väckte både uppmärksamhet, uppskattning och upprördhet. Alla hade bidragit med olika delar, jag skulle bara skriva samman dem och lägga allt på en diskett till förlaget. Vi hade lånat en ultramodern dator, en Macintosh med inbyggd skärm. Som sagt, det var 20 år sedan.]]></description>
            <content:encoded><![CDATA[<p>Jag glömmer aldrig meddelandet. Det var för 20 år sedan och jag satt och renskrev en bok jag skrivit tillsammans med några vänner. Den hette ”Dansa vilt min själ” och väckte både uppmärksamhet, uppskattning och upprördhet. Alla hade bidragit med olika delar, jag skulle bara skriva samman dem och lägga allt på en diskett till förlaget. Vi hade lånat en ultramodern dator, en Macintosh med inbyggd skärm. Som sagt, det var 20 år sedan.</p><p>Det gick bra, jag hade flyt och var nästan klar. Jag skrev och skrev men så kom en snabb blinkning på skärmen och en ruta där det stod: ”Skivan full. Radering påbörjad bakifrån.” </p><p>Jag tror att jag dog.</p><p>Först senare förstod jag vad som hänt. Ingen hade berättat för mig om poängen med att dela upp texten i filer, jag hade skrivit allt i en enda och till slut blev det fullt. När raderingen påbörjades blev jag paralyserad, men jag minns en ruta där det stod ”Avbryt?”. Det brukar vara säkrare att avbryta än fortsätta tänkte jag och tryckte jag på knappen… och räddade åtminstone de första 150 sidorna…</p><p>Radering påbörjad bakifrån. Tänk om det hände i våra liv, hur sorgligt vore inte det? Den första kyssen, första semesterresan, första barnfödseln, första tre-poängaren… nä, det vill jag inte glömma. </p><p>Du måste gå vidare, vad är det annat än en billig uppmaning till den sorgsne eller stukade? Det kan väl inte betyda att vi ska radera allt? Genom livet samlar vi på oss en massa upplevelser, både glädje och sorg, och vår framtid präglas av det. Så enkelt är det, oavsett om vi vill erkänna det eller inte. Misstaget går inte att radera, lika lite som succén. Det svåra är att leva vidare med både ock – hantera minnesfunktionen på ett vettigt sätt och försöka förvandla även det solkiga till en erfarenhet.</p><p>Stanna kvar, det är ju inget bättre råd. Vad ska jag stanna kvar i om skivan är full och radering påbörjas bakifrån? Att tragiskt hålla kvar vid det som inte längre finns är nästan ännu sorgligare än att alltid gå vidare.</p><p>Så vad göra? Sorry, jag har inget råd att ge. Men tänk om minnet vore som en Ipod med shufflefunktion, ett slumpvist urval av det jag samlat på mig genom livet. Om varje dag vore en överraskning, antingen en påminnelse om det som varit eller ett löfte om det som kommer. </p><p>När jag skriver detta, får jag en känsla av att det kanske ändå är precis så. Isåfall, varför vara stressad och rädd? Det som varit har varit, det som kommer vet jag inget om. Det enda jag kan göra är att vara i det som är. Även om det är som det är.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Hjälp mig]]></title>
            <link>https://sasjo.github.io/gunnarsjoberg.se/hjalp-mig</link>
            <guid>hjalp-mig</guid>
            <pubDate>Tue, 05 Sep 2006 00:00:00 GMT</pubDate>
            <description><![CDATA[Förra veckan var jag i Härnösand. Jag fick betalt för att föreläsa om hjälplöshet och hjälpsamhet. Jag trodde jag var bekant med ämnet, men på hemvägen insåg jag att jag har mycket kvar att lära.]]></description>
            <content:encoded><![CDATA[<p>Förra veckan var jag i Härnösand. Jag fick betalt för att föreläsa om hjälplöshet och hjälpsamhet. Jag trodde jag var bekant med ämnet, men på hemvägen insåg jag att jag har mycket kvar att lära.</p><p>Det blev en mycket märklig dag. Jag skulle vidare till Sundsvall för att sen ta tåget till Uppsala. Jag frågade några deltagare om de kunde hjälpa mig med transport och visst, dagen hade ju handlat om hjälpsamhet så hur kan man då säga nej? Sen visade sig att bilen fick totalstopp på halva vägen. Vi stod mitt på den nyasfalterade E4;an, en meter från en skylt där det stod Sundsvall 35<!-- -->.<!-- --> Tåget skulle gå om 50 minuter.</p><p>10 minuter senare fyllde hjälplösheten hela min kropp. Bara en sak fanns att göra; lämna de hjälpsamma deltagarna och den hjälplösa bilen åt sitt öde. Jag gjorde nåt jag inte gjort på 30 år; ställde mig och liftade med tummen i vädret. Den stora skillnaden var att jag nu var medelålders och dessutom hade en bärbar dator i famnen, mörk kavaj och ljusa byxor. Nånting kändes väldigt fel och jag förstod att trafikanterna också kände så för de var noga med att ta ut avstånd till mig. Jag såg nog ut som en svensk version av Michael Douglas i filmen Falling Down, innan han blev fullständigt galen. </p><p>Läget var kritiskt. Skulle någon stanna och hjälpa denne märklige man? 35 minuter kvar…</p><p>Då tvärstannar en bil framför mig. Två unga killar kikar ut med musiken dånande ur högtalarna. Vi ska till IKEA men vi kör dig till stationen, säger de. Bara du går med på att lyssna till arabisk musik.</p><p>Sen sitter jag där med huvudet mellan de största bilhögtalare jag sett. Killarna, som är från Irak, säger att de nyss blivit svenska medborgare och de är så glada för den hjälp som svenskarna visar. Åh, säger jag, er hjälpsamhet nu är mycket större. Vi ler mot varandra och de ber om ursäkt för att de pratar arabiska med varandra. Nema problema ropar jag i språklig förvirring mellan ett låtbyte.</p><p>När vi kommer till stationen tar jag fram pengar för att betala bensinen för den extra omvägen. Aldrig, säger de i mun på varandra. Så gör man inte. Man tar aldrig betalt när man hjälper en hjälplös.</p><p>Det blev inget långt avsked, de vinkade bara när de rivstartade igen. När jag ropade tack var de redan igång med ett högljutt samtal med varandra och musiken dunkande genom bagageluckan. Som om deras hjälpsamhet var det mest självklara i livet. </p><p>Nu har jag köpt en skiva med arabisk musik och vet att sann hjälpsamhet är gratis. Och att det finns änglar, arabiska änglar i Härnösand.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Att leda med förtroende]]></title>
            <link>https://sasjo.github.io/gunnarsjoberg.se/att-leda-med-fortroende</link>
            <guid>att-leda-med-fortroende</guid>
            <pubDate>Sun, 03 Sep 2006 00:00:00 GMT</pubDate>
            <description><![CDATA[När jag skriver den här krönikan har jag precis varit med om installationen av Svenska kyrkans nye ärkebiskop, Anders Wejryd. Den ägde rum i Nordens största kyrka, Uppsala Domkyrka, och var en uppvisning i kyrkans prakt och styrka, svaghet och sårbarhet. I gudstjänsten rymdes både ock, precis som det ryms i våra liv. Alla bär vi på prakt och styrka, svaghet och sårbarhet. Det svåra är att acceptera dubbelheten.]]></description>
            <content:encoded><![CDATA[<p>När jag skriver den här krönikan har jag precis varit med om installationen av Svenska kyrkans nye ärkebiskop, Anders Wejryd. Den ägde rum i Nordens största kyrka, Uppsala Domkyrka, och var en uppvisning i kyrkans prakt och styrka, svaghet och sårbarhet. I gudstjänsten rymdes både ock, precis som det ryms i våra liv. Alla bär vi på prakt och styrka, svaghet och sårbarhet. Det svåra är att acceptera dubbelheten.</p><p>Det gäller också ledarskapet. Wejryd predikade om Frihet och Tillit, sambandet mellan de två. Bara i en relation som bärs av tillit finns frihet. Jag behöver inte överträffa mig själv varje dag, det är bra som det är. Vetskapen om att jag duger gör mig fri. Saknas tillit smyger sig rädslan in, och med rädslan alla begränsningar. Fruktan är ett vapen, den som är rädd är inte fri. Det sambandet gäller i alla mänskliga förhållanden, både i familjen och på företaget.</p><p>I Svenska kyrkan finns en överdriven tro på det ledarskap som sägs tillämpas i företagsvärlden. Det märkliga är att det samtidigt inom företagsvärlden finns en fascination inför det ledarskap som sägs tillämpas i ”mjuka” organisationer som Svenska kyrkan. Medan några kyrkliga ledare ordnar kurser i ”kommunikativt ledarskap” för Telia- och Vattenfallschefer, rusar andra till vilken ledarskapskurs som helst bara den härstammar från företag eller försvarsmakt.</p><p>Svenska kyrkan är inget företag, inte heller en försvarsmakt. Även om frågor om medlemsbortfall och krishantering dominerat dagordningen de senaste åren är kyrkans främsta intresse varken att tjäna pengar eller fungera effektivt i en krissituation. Svenska kyrkan ska, i alla sina uttryck, gestalta Guds närvaro i vår tid.</p><p>Jag tror varken på befälsordningar eller direktiv in i minsta detalj. Jag tror inte att ”tydlighet” och ”raka besked” är den bästa kommunikativa metoden. Den ledarstil som man ofta hänför till företagsvärlden passar dåligt i Svenska kyrkan. Jag tror på ömsesidigt förtroende, respektfullt lyssnande och gemensam ansträngning. Jag tror på tiden som vår vän och svaghet som en styrka.</p><p>Kort sagt: Frihet och tillit är en ledarstil jag tror på. Och ska jag vara ärlig tror jag den stilen också passar utmärkt i företag.</p><p>/Gunnar Sjöberg</p>]]></content:encoded>
            <category>Näringsliv Norrbotten</category>
        </item>
        <item>
            <title><![CDATA[Det stora i det lilla]]></title>
            <link>https://sasjo.github.io/gunnarsjoberg.se/det-stora-i-det-lilla</link>
            <guid>det-stora-i-det-lilla</guid>
            <pubDate>Tue, 22 Aug 2006 00:00:00 GMT</pubDate>
            <description><![CDATA[Artikeln bredvid handlar om intelligens. Hm, orkar jag skriva en krönika om intelligens redan första arbetsveckan efter semestern? Är jag tillräckligt skärpt för det? Tror inte det…]]></description>
            <content:encoded><![CDATA[<p>Artikeln bredvid handlar om intelligens. Hm, orkar jag skriva en krönika om intelligens redan första arbetsveckan efter semestern? Är jag tillräckligt skärpt för det? Tror inte det… </p><p>De senaste veckorna har andra sinnen fått fritt spelrum så jag skriver om nåt sommarminne istället, innan det förbleknar i solen eller förnuftet förminskar det. Jag försöker hålla kvar känslan, förvandla den till energi och någon slags emotionell intelligens. På sin höjd.</p><p>Vi vaknade i den tyska byn Tuttlingen. Jo, jag har redan skrivit minst en krönika om lustiga eller fina ortsnamn, så jag ska inte kommentera det ortsnamnet nu. Men byn hette faktiskt Tuttlingen och låg mitt bland de böljande kullarna i Sydtyskland. </p><p>Där vaknade vi, inte av väckarklockan utan av alla ljud. Byn var så liten och lugn och den sena middagen lade sig som balsam i magen. Men det blev sommarens livligaste natt. Jag hann höra ett fyllo skrika åt en kvinna, några ungdomar skrika åt varandra, flera bildäck skrika mot asfalten och en massa fåglar skrika rakt ut. </p><p>Den alltför tidiga morgonens fråga var självklar: Hur kan en så liten by rymma så många ljud?</p><p>Svaret är nog detta: Det lilla bär på det stora. Allting ryms i Tuttlingen, precis som hela livet ryms i barnets leende, den älskades blick eller vännens tysta förtroende. Det gäller bara att upptäcka det, att vara tillräckligt vaken och lyhörd för själva livet. Och låta sig störas, väckas, omvändas.</p><p>En kompis berättade en liknande erfarenhet. Under sommaren har han rensat sitt föräldrahem och när allt var klart skulle han bara kolla en sista gång. Då upptäckte han de små spikarna på väggen, spegeln och krokarna på garderobens insida, den lilla saxen längst in i en låda. Och tusen andra småsaker. Han bar undan allt och la det på en särskild plats och till sist blev det en riktigt stor hög. </p><p>Man kan se det på olika sätt: Antingen bestod högen av det lilla som blev kvar eller det lilla som bar det stora. </p><p>Utan det lilla finns inte det stora och det är en tanke värd att återvända till när vi låter oss bländas av det som syns. Det finns mer under, bakom, bortom. Åh, bara vi aldrig sover så djupt att vi inte ser det.</p><p>Nåväl. Vari ligger det intelligenta med detta? Ingen aning, men prova vara stilla en stund. Lyssna till ljuden omkring dig, de finns där, jag lovar. De ljud som stör mest kanske är själva livet. Andas lugnt, bli en del av det som är just nu. Låt dig bäras, lyssna och lev.</p><p>Den som har öron må höra. Om inte, åk till Tuttlingen ty där hör man allt.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Blåknut och lätt böjda knän]]></title>
            <link>https://sasjo.github.io/gunnarsjoberg.se/blaknut-och-latt-bojda-knan</link>
            <guid>blaknut-och-latt-bojda-knan</guid>
            <pubDate>Tue, 13 Jun 2006 00:00:00 GMT</pubDate>
            <description><![CDATA[Det är en dyster artikel bredvid, den handlar om döden i olika kulturer. Möjligen handlar min krönika om någon slags död i mediakulturen, en närmare koppling har jag svårt att se. Egentligen tror jag den handlar om liv eftersom en vänlig grönskas och den blomstertid nu kommit.]]></description>
            <content:encoded><![CDATA[<p>Det är en dyster artikel bredvid, den handlar om döden i olika kulturer. Möjligen handlar min krönika om någon slags död i mediakulturen, en närmare koppling har jag svårt att se. Egentligen tror jag den handlar om liv eftersom en vänlig grönskas och den blomstertid nu kommit.</p><p>Jag såg det sista av programmet Debatt på Teve häromkvällen. Bland gästerna fanns pastor Åsa Waldau från Knutby (minns du Kristi Brud?) och Bert Karlsson från Skara (minns du Ny Demokrati?). De satt sida vid sida och allting kändes märkligt. De log mot varandra men de bildade minst av allt en vacker rosett tillsammans. Snarare en riktigt hopdragen blåknut.</p><p>Gode Gud, låt inte Åsa Waldau ersätta KG Hammar i Teve-soffan. </p><p>På Pingstdagen höll KG sin sista predikan som ärkebiskop i Uppsala Domkyrka. Den var bra som vanligt och när han fick stående applåder av den fullsatta Domkyrkan hoppas jag alla hot- och hatbrev han fått genom åren var glömda. Till och med Göran P och Anitra var där, och Göran såg riktigt gripen ut. </p><p>Det finns personer som bär på en självklar andlighet och mognad. KG Hammar är en sådan, Åsa Waldau inte. Gode Gud, hör min bön, amen.</p><p>För egen del höll jag min första predikan i Uppsala Domkyrka på Annandagen, dagen efter pingst med andra ord. Numera är det en vanlig svart dag, men i många kyrkor firar vi gudstjänst i alla fall. Färgen spelar liksom ingen roll, i kyrkan är det inriktningen det handlar om: Att flytta fokus från det alldeles egna och lilla till det gemensamma och större.</p><p>Ännu märkligare än Waldaus närvaro i Debatt var en kommentar från en av debattörerna: Människan är gjord för att klara sig själv. Hoppsan, jag som trodde att just det var hennes största förvillelse, tron på att jag ska klara mig själv. Jag tror det är precis tvärtom: Att människan är gjord för andra, gjord för att leva tillsammans… inte bara för sig själv. Att vi föds in i ett sammanhang.</p><p>Pingsten handlade om vinden – medvinden, sidvinden, motvinden. Oavsett om vi tror på Gud eller inte så är en av livets största konster att kunna stå stadigt trots alla vindar. Samerna vet den rätta hållningen: Gå med lätt böjda knän säger de och låter som Jesus. Med lätt böjda knän klarar du till och med stormen, du lever jordnära och med låg tyngdpunkt. Meditativt som munkarna säger.</p><p>Nu är det sommarvind som gäller. Fotbolls-VM och lätt böjda knän. Lossa på alla knutar och knappar, sträck ut din ande och låt den andas. Det bästa återstår.</p><p>Vi ses till hösten,<br>
<!-- -->gunnar</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Det knallar och går]]></title>
            <link>https://sasjo.github.io/gunnarsjoberg.se/det-knallar-och-gar</link>
            <guid>det-knallar-och-gar</guid>
            <pubDate>Tue, 30 May 2006 00:00:00 GMT</pubDate>
            <description><![CDATA[Med kris är det som att älska. Vi använder ordet i så många sammanhang att det förlorat sin betydelse. Ärligt talat, det är inte kris när man kommer fem minuter för sent till ett möte. Det är inte heller möjligt att älska Kalaspuffar.]]></description>
            <content:encoded><![CDATA[<p>Med kris är det som att älska. Vi använder ordet i så många sammanhang att det förlorat sin betydelse. Ärligt talat, det är inte kris när man kommer fem minuter för sent till ett möte. Det är inte heller möjligt att älska Kalaspuffar.</p><p>Kris är naturligt, ingen av oss undgår att drabbas. Jag har en kompis som tappade 15 kilo tack vare en kris. Han gick och gick och för varje kilometer tappade han ett gram och vann någon slags frid. En annan la på sig 15<!-- -->.<!-- --> Hon åt och åt och för varje portion vann hon någon slags frid. Kanske är det nåt som liksom går runt bland människor, en tröstande tanke att lidandet på något märkligt sätt jämnar ut sig till slut. Att var människa har nog av sin egen plåga.</p><p>Kanske är 15 kilo upp eller 15 kilo ner det enda som avslöjar den kris vi varit med om. ”Allt väl” frågar vi varandra och får nästan alltid ett jakande svar. ”Läget” frågar en annan och vi svarar ”jodå” fast det ju inte är något svar. Det knallar och går även om livet rasar samman mitt i steget. Det är som bar vi på en inre skräckgarderob, ett krackelerat själsliv dolt i en flärdfull vårblus eller sommarkavaj. </p><p>Anna Freud systematiserade alla försvarsmekanismer, både de sjukliga och friska. Den friska människan bygger tillfälliga skydd mot krisens attacker för att kunna hantera det vardagsliv som ändå måste levas. Den sjuka förskansar sig bakom livslånga murar och bygger upp en egen värld där allt är kontrollerbart bara man gör exakt rätt saker på exakt rätt sätt. Att vara fången i tvångshandlingar är nog det svåraste fängelset att bryta sig ur.</p><p>Sublimering och rationalisering är våra effektivaste försvar. Sublimering är att omvandla frustration och vrede till nånting positivt. Efter ännu en hopplös dag på jobbet rusar du hem och råstädar lägenheten istället för att bara deppa ihop. Eller springer sju varv runt kvarteret istället för att tröstäta framför teven. Ganska konstruktivt faktiskt. Lite värre blir det om ditt överdrivna intresse för fjärilar eller frimärken egentligen är ett sätt att låta bli att hantera din sexualitet. Om det skrev Freud mycket.</p><p>Rationalisering är den försvarsmekanism som är lättast att känna igen och den vi oftast använder. All skuld förläggs till något eller någon utanför mig själv: Att vi förlorade matchen beror på domaren, att Svenska kyrkan backar på KG, att hon sa nej på att hon är knäpp och att jag inte fick jobbet på att de sökte en kort, blonderad man. Vad som helst, bara inte på nånting hos mig själv.</p><p>Läget? Jodå, tackar som frågar.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Franska trick]]></title>
            <link>https://sasjo.github.io/gunnarsjoberg.se/franska-trick</link>
            <guid>franska-trick</guid>
            <pubDate>Tue, 16 May 2006 00:00:00 GMT</pubDate>
            <description><![CDATA[När vi bodde i Luleå kom en fransk stipendiat på besök några dagar. ”Dorrme voo” sa jag vid frukostbordet, men hon såg bara skrämd ut. Min franska bygger till stora delar på sången Frère Jacque, den franska versionen av Broder Jakob. Där finns strofen ”dormez-vous”, som betyder sover du. Den klingar så vackert på lule-mål.]]></description>
            <content:encoded><![CDATA[<p>När vi bodde i Luleå kom en fransk stipendiat på besök några dagar. ”Dorrme voo” sa jag vid frukostbordet, men hon såg bara skrämd ut. Min franska bygger till stora delar på sången Frère Jacque, den franska versionen av Broder Jakob. Där finns strofen ”dormez-vous”, som betyder sover du. Den klingar så vackert på lule-mål. </p><p>Tyckte jag.</p><p>Vi har nyss varit i Paris och hälsat på Karin och Roland som arbetar i Svenska kyrkan där. Vi har smuttat pernod i vackra parker, chansat på meny-beställningar och njutit av det obegripliga. Dessutom hann jag med att predika med Karin i kyrkan, vilket var kul.</p><p>Frankrike är fint men språket ett problem. Våra vänner har lärt oss tricket att börja konversationen med att på stapplande franska fråga om det går bra med engelska. När de ivrigt nickar nej, så säger man att ”då försöker vi på franska men ni får ursäkta att jag ingen kan” och si då kan du säga hur många fel som helst för huvudsaken är att fransmännen slipper prata engelska.</p><p>Tricket bygger på teorin att allting handlar om heder och stolthet. Fransmännen värnar inte om franska språket, däremot fruktar de att tvingas tala engelska. Rädslan för att generas över bristande språkförmåga, maskeras i ett förakt för alla som inte kan franska. Egentligen är det väldigt tragiskt, men jag tror det är sant. Ingen vill känna sig dum och bästa strategin är att få andra att känna sig dum först.</p><p>Ett annat trick är att undvika ögonkontakt och istället mumla till svar. Alla artighetsfraser är hursomhelst så svåra, så det blir som ett mummel av sig självt. Tänk alla dessa vägtullar, hur personalen vänligt hälsar på varenda trafikant som lika vänligt mumlar tillbaka med dygnets alla rätta hälsningsstrofer. Inte undra på att det blir bilköer.</p><p>Vad håller jag på att skriva för krönika nu? Ännu en sån där småborgerlig reseskildring som jag var förtjust i för några år sedan? En hyllning till flackandet, turistens nonchalanta livsstil som bygger på hundra procent njutning och noll procent ansvar? Jo kanske, men än sen. Alla behöver ett avbrott från det disciplinerade livet, ett steg åt sidan för att distansera sig från den man tror sig vara och ha blivit.</p><p>Den som aldrig reser, i tanke eller handling, kan uppleva samma sorgliga trygghet som kåkfararen. Lika sorglig som den fransman som döljer sin språkliga genans med förakt. Men varför uppröras - inom varje fransman bor en längtan efter att förstå och bli förstådd. </p><p>Så kanske har de rätt i alla fall. I grunden är vi alla fransoser och fransyskor. </p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Trådlös tillvaro]]></title>
            <link>https://sasjo.github.io/gunnarsjoberg.se/tradlos-tillvaro</link>
            <guid>tradlos-tillvaro</guid>
            <pubDate>Tue, 02 May 2006 00:00:00 GMT</pubDate>
            <description><![CDATA[Den moderna människan bedrar sig själv i tron att kunna leva trådlöst. Kanske klarar vi oss utan telefon- och datorsladd men vi är som alltid beroende av andra. Även om navelsträngen klipps, vävs våra liv samman med andras liv på ett gåtfullt och möjligen gudomligt vis. Berättelsen om allas samhörighet är ett evangelium för den ensamme och ett hot för den som vill leva trådlöst även socialt.]]></description>
            <content:encoded><![CDATA[<p>Den moderna människan bedrar sig själv i tron att kunna leva trådlöst. Kanske klarar vi oss utan telefon- och datorsladd men vi är som alltid beroende av andra. Även om navelsträngen klipps, vävs våra liv samman med andras liv på ett gåtfullt och möjligen gudomligt vis. Berättelsen om allas samhörighet är ett evangelium för den ensamme och ett hot för den som vill leva trådlöst även socialt.</p><p>Artikeln bredvid handlar om de sociala mönster som styr oss. Jag hoppas att det dolda budskapet inte är att vi ska kapa alla trådar, alla band som binder oss vid varandra och får oss att göra saker vi egentligen inte vill. Typ som att skratta åt ett skämt för att alla andra gör det eller vägra hälsa bara för att ingen annan gör det.</p><p>Hur tråkigt är inte ett sånt liv, där jag – och bara jag – har kommandot? Tänk om allt skulle utgå från mig, min egen masterplan för mitt liv. Usch så begränsat. Tacka vet jag grupptryck och stormvindar som får oss ur kurs och rent av på fall.</p><p>Vad är det för fel att vara sprattelgubbe eller sprattelgumma? Är vi inte det innerst inne allihop? Är det inte så att vi hela tiden förhåller oss till omgivningen och att den som känner oss väl kan förutse vår reaktion? Som att dra i ett snöre, så händer det. Eller trycka på en knapp som vi brukar säga om den vi vet att vi kan trigga igång. Är inte det en sida av kärlek eller åtminstone vänskap? </p><p>Jag tror kärlek är att upptäcka de där trådarna. Nervtrådarna.</p><p>Ett ideal idag är att vara helt självständig, men vad är priset för att bli det? Vad kostar det att ställa sig helt fri? Tja, pratar vi fotboll är sannolikheten stor att du hamnar offside. Eller aldrig får ett pass.</p><p>Det är klart att vi ska försöka hålla en rak linje i livet, inte vända kappan efter vinden hela tiden. Hur tragiskt är det inte att försöka bli älskad genom att göra sig till någon annan än den man är? Men även om det är tragiskt kan vi göra vad som helst för lite kärlek; vi är människor och våra liv gestaltas i en pågående relation till vårt inre, andra och Gud. Klart man påverkas. </p><p>För egen del vill jag inte leva trådlöst. Jag vill tillhöra den vackraste väven, leva sammanflätad med de jag älskar och de jag ännu inte lärt mig tycka om. Jag vill dras åt olika håll, vackla och vela. Jag vill sticka ut ibland, dra mig undan ibland. Jag vill hota att brista ända tills någon knyter an på nytt. Jag vill tro att allt inte hänger på mig, att jag är del av ett mycket större sammanhang. Jag vill höra samman. </p><p>Jag vill leva.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Att höra till]]></title>
            <link>https://sasjo.github.io/gunnarsjoberg.se/att-hora-till</link>
            <guid>att-hora-till</guid>
            <pubDate>Sun, 30 Apr 2006 00:00:00 GMT</pubDate>
            <description><![CDATA[Somliga säger att ungdomar inte tycker om att jobba med mindre än att månadslönen räcker till en resa till Australien. Snack säger jag. Är det några som kan visa på arbetets inre mening är det ungdomar.]]></description>
            <content:encoded><![CDATA[<p>Somliga säger att ungdomar inte tycker om att jobba med mindre än att månadslönen räcker till en resa till Australien. Snack säger jag. Är det några som kan visa på arbetets inre mening är det ungdomar.</p><p>På retreatgården där jag jobbade förr finns en kader ungdomar som rycker in när det behövs. Dom diskar, dukar, städar, skruvar, skottar. Jag gillar det. Jag gillar engagemanget, tempot och den uppenbara glädjen över att få hjälpa till.</p><p>Arbetets mening stavas inte Australien, det stavas tillhörighet. Det är vad det handlar om, att höra till ett sammanhang, att få vara med om något gemensamt. Jag vet att inga framtidsforskare pratar om det, när de ensamma far runt och håller sina multiföreläsningar. Dom visar inga diabilder på Magnus som skruvar IKEA-stolar och skrattar åt dåliga skämt. Och inte berättar dom om Saga som skyndar till Breidagård efter skolan för att damma böcker. Istället får vi höra hur viktigt det är att renodla sig själv och satsa på det udda och unika. Och än en gång se bilden på den där finskan som spelar fiol och var med i Baywatch. Allt ljus på den som lyckats.</p><p>Alla människor behöver känna fast mark under fötterna. Alla behöver vara burna – av vänner, familj, medspelare, Gud. Alla behöver få känna att deras insats tillför något, se att pusslet behöver alla bitar för att bli vackert.</p><p>Låter jag som en 70-talsromantiker? Är det Hoola Bandoola som visslar i bakgrunden? Jag vet inte, och det känns ganska ointressant. Det handlar inte om moderater eller sossar, unga eller gamla eller ens kvinnor eller män. Det handlar om detta självklara som vi ändå så ofta förnekar; att vi bara är människor.</p><p>Plötsligt minns jag en natt på baren El Molino i spanska Nerja med Bosse och Totte. Hur ljuset slocknade mitt i allt skrål och hur allas uppmärksamhet vändes mot den upplysta madonnan. Det blev tyst och sedan sjöng barägaren en stillsam sång om den unga kvinnan, den heliga modern Maria. Sedan exploderade natten igen. </p><p>Allt ljus på madonnan. Hon vill påminna oss om någonting annat. Att det mitt i det myckna finns något mer. Ett löfte om återställd balans, en inre puls i allt liv. </p><p>Ingen av oss är mer än människa. Men vi kan åtminstone försöka bli mera människa.</p><p>/Gunnar Sjöberg</p>]]></content:encoded>
            <category>Näringsliv Norrbotten</category>
        </item>
        <item>
            <title><![CDATA[Öppnade ögon]]></title>
            <link>https://sasjo.github.io/gunnarsjoberg.se/oppnade-ogon</link>
            <guid>oppnade-ogon</guid>
            <pubDate>Tue, 11 Apr 2006 00:00:00 GMT</pubDate>
            <description><![CDATA[Artikeln bredvid handlar om åldrande. Det är ganska lätt att skriva om, det räcker med att se sig själv med öppna ögon för att få uppslag.]]></description>
            <content:encoded><![CDATA[<p>Artikeln bredvid handlar om åldrande. Det är ganska lätt att skriva om, det räcker med att se sig själv med öppna ögon för att få uppslag. </p><p>Men vi kan blunda för åldrandet, liksom för det mesta i livet. Att lyda blint är att blunda på ett alldeles särskilt sätt, som en avancerad form av självreduktion. Vi gör det av olika skäl, men alltid handlar det om att inte tänka själv. Att blunda med alla sinnen och tankar.</p><p>Plannjaspelaren gör det när han sätter straffkastet – konsten är att inte tänka utan bara blint lyda det inlärda, låta reflexen och erfarenheten flöda fritt. Inom idrotten funkar det som en fast punkt i allt oförutsett, men inom andra områden i livet kan den blinda tilltron till det invanda bli livs- och tankemönster som begränsar oss. </p><p>Det kända ger oss trygghet även om det är ett elände och möjligheten går förlorad bara för att den känns ovan. </p><p>Nu har påsken passerat och det är den kristna högtid som mer än andra handlar om livets seger över allt som begränsar oss. Det omöjliga hände – döden fick inte sista ordet, varken den kroppsliga, andliga eller själsliga döden. Det finns en öppning bakom det som tycks vara slutet, en början på någonting nytt. Livet fortsätter och den som gör som kvinnorna vid graven och lutar sig framåt kan känna vinddraget av det som väntar. Ännu mera liv.</p><p>Det svåra är att se livet, att känna vinddraget. Vi har lättare att se stenen, det som hindrar och står i vägen. Att blunda för möjligheten ligger nära till hands för oss alla. </p><p>Ett påskevangelium lite i skymundan är att alla fyra evangelister berättar om samma händelse strax innan Jesus besökte Jerusalem för sista gången. Dagarna innan påskens drama, botade han några blinda. Han inledde med att fråga vad de ville, som en vädjan till deras eget ansvar. Uttryck din önskan, formulera din strävan istället för ge efter för självreduktion och offermentalitet. Ge oss synen tillbaka, sa de och han öppnade deras ögon. Sen gick han för att möta döden och ge liv åt alla.</p><p>Lyssna och se, var en vanlig påminnelse från Jesus. Öppna dina sinnen, se bortom bokstäverna och lyssna bakom orden. Det finns en öppning, ett ljus. </p><p>Vi upptäcker det inte automatiskt, det är ingen invand reflex vi kan luta oss mot. Det handlar heller inte om att lära sig lyda blint, något som religion ibland förvanskas till. Hemligheten ligger i att själv ta ansvar, att luta sig framåt för att upptäcka att stenen faktiskt är bortvältrad. Att se mer än det som bara syns.</p><p>Öppnade ögon, Herre mig giv.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Det är nånting med Wales]]></title>
            <link>https://sasjo.github.io/gunnarsjoberg.se/det-ar-nanting-med-wales</link>
            <guid>det-ar-nanting-med-wales</guid>
            <pubDate>Tue, 04 Apr 2006 00:00:00 GMT</pubDate>
            <description><![CDATA[Det är nånting med Wales. Jag gillar verkligen landet, men passar vi ihop? När jag var där i januari blev jag sjuk redan då, luftrören lät som min gamla 740\. Jag var tillbaka för två veckor sedan och nu höll jag till dess jag kom hem, sen fick jag lägga mig i fyra dagars feber. Det är nånting med Wales.]]></description>
            <content:encoded><![CDATA[<p>Det är nånting med Wales. Jag gillar verkligen landet, men passar vi ihop? När jag var där i januari blev jag sjuk redan då, luftrören lät som min gamla 740<!-- -->.<!-- --> Jag var tillbaka för två veckor sedan och nu höll jag till dess jag kom hem, sen fick jag lägga mig i fyra dagars feber. Det är nånting med Wales.</p><p>Kanske är det så att jag är allergisk, och sånt kan ju medicineras. Att resa till Wales är som att resa tillbaka till det som var tänkt. Ett Sverige innan Amerikanska ambitioner, ett Luleå utan Storstadssträvan. Och människor, människor i all sin naturliga mänsklighet. </p><p>Att besöka Wales är som att öppna en bortglömd skattkista och vem nyser inte då? Finns det existentiell hösnuva?</p><p>Det tar bara 10 minuter innan Peter Atkins berättar sin första historia: Tre djur grälade om vem som var mest skrämmande för människan. Det är jag sa lejonet, det räcker med att jag ryter så springer de. Nej, det är jag sa elefanten, för jag behöver bara stampa med foten i marken. Efter en stund säger kycklingen: Det är jag, det räcker med att jag nyser.</p><p>Det är den första fågelinfluensa-vits jag hört, och självklart hör jag den i Wales. Rädsla krymper människan, och allt som krymper oss ska bekämpas. De har skämtat om engelsmän i alla år, så de har vanan inne. Inom idrotten har walesarna två favoritlag: Wales och det lag som möter England. Humor gör oss fria.</p><p>När Lloyd skjutsar oss i sin Landrover spricker nästan bilen av ett oväntat gupp på den smala, vinglande vägen. Han finner min blick i backspegeln och säger barskt att vi har ett viktproblem i baksätet. Fem minuter tidigare hade vi aldrig setts, nu utmanar han mig i brutal humor. Och jag skrattar hjärtligt.</p><p>John ser ut som Sean Connery och är lika gammal, lika still going strong. Hans skratt är oemotståndligt, hans råa humor likaså. Han skämtar med sin döva hund och flirtar med sin leende Eira. De bjuder på traditionell walesisk mat – oklart vad, men det viktiga är inte smaken utan det som händer runtomkring. När vi skiljs på natten är vi nära vänner.</p><p>Under dagarna i Wales hinner jag äta tre finger-buffeér, friterat redan till frukost och besöka en av Imperiets bästa pubar. Jag lyssnar till Evening-song och uteliggaren som snarkar i kyrkbänken. Vi kör över guppet en gång till och Lloyd förfasar sig över att alla i sällskapet inte vet vem Stig Blomqvist är.</p><p>Det är nånting med Wales, tänker jag mitt i en hostattack. Men hur är det, kan man inte bli sjuk av kärlek också?</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Företagaranda]]></title>
            <link>https://sasjo.github.io/gunnarsjoberg.se/foretagaranda</link>
            <guid>foretagaranda</guid>
            <pubDate>Sat, 25 Mar 2006 00:00:00 GMT</pubDate>
            <description><![CDATA[Visst låter det sorgligt att jobba i ett ensamföretag? Varför ska jag gå till jobbet om det enda jag möter är jobb och mig själv? Läget, frågar dörrmattan. Knallar och går, svarar ensamföretagen.]]></description>
            <content:encoded><![CDATA[<p>Visst låter det sorgligt att jobba i ett ensamföretag? Varför ska jag gå till jobbet om det enda jag möter är jobb och mig själv? Läget, frågar dörrmattan. Knallar och går, svarar ensamföretagen.</p><p>Det låter lite annorlunda om man kallar sig egen företagare. Ensamheten är då utbytt till nån slags egen styrka och självsäkerhet. Typ stå på egna ben, klara sig utan andra. Vad jobbar du med? Jasså, egen företagare. Jajjamensan, jag drar ihop till min egen lön. Bra karl reder sig själv.</p><p>Enskild firma då, hur låter det? Lite isolerat kanske, som om man undandrar sig andras inblick. Affärerna görs upp bakom nerdragna persienner och dörren alltid stängd. Typ.</p><p>Nä, så är det ju inte men kanske ligger det nånting i det. Jag har själv enskild firma, men betraktar mig som ganska social. Fördelen med att vara egen företagare är uppenbar: Du är dig själv, behöver inte kompromissa med någon annan. Full koll.</p><p>Nackdelen är lika uppenbar: Du är själv, har ingen att kompromissa med. Noll intryck.</p><p>Jag har skrivit förr att varje människa föds in i en relation. Jag har hänvisat till Immanuel Levínas och till och med Adam och Eva. Människan är tvåsam till sin natur. Inte nödvändigtvis i betydelsen parrelation, men däremot i betydelsen relation. No man is an island, skrev John Donne på 1600-talet och hur många artister har inte sjungit den dikten? Den sanningen tål att upprepas med andra ord. </p><p>Varför skriver jag detta? Kanske för att slå ett slag för samhörigheten. Kanske för att ge stöd åt den som vill luta sig mot någon annan – antingen bilda gemensam firma eller åtminstone dela livsperspektiv. Kamrater, vi behöver varandra. Allt annat är en livslögn.</p><p>Jag tror att en bra egen företagare inser att världen alltid är större än den egna. En bra egen företagare har blivit kompis med sin egen insats, insett både dess vikt och viktlöshet. En bra egen företagare bejakar beroendet av andra som en stark människa inser att hon måste bli buren.</p><p>Det betyder att en kommun som uppmuntrar egna företag också uppmuntrar mänsklig växt och sammanhållning. God företagaranda handlar inte om att sko sig på andras bekostnad, utan om ömsesidig öppenhet och hjälp. Tillsammans är ordet, inte enskild.</p><p>/Gunnar Sjöberg</p>]]></content:encoded>
            <category>Näringsliv Norrbotten</category>
        </item>
        <item>
            <title><![CDATA[Allvarligt talat]]></title>
            <link>https://sasjo.github.io/gunnarsjoberg.se/allvarligt-talat</link>
            <guid>allvarligt-talat</guid>
            <pubDate>Tue, 21 Mar 2006 00:00:00 GMT</pubDate>
            <description><![CDATA[Vad gör du om någon säger ”Jag skulle vilja prata allvar med dig”? Säger att du har ett möte, måste gå på toa eller springer du helt enkelt och gömmer dig? Att prata allvar har blivit skrämmande.Tacka vetja nonsens och pladder…]]></description>
            <content:encoded><![CDATA[<p>Vad gör du om någon säger ”Jag skulle vilja prata allvar med dig”? Säger att du har ett möte, måste gå på toa eller springer du helt enkelt och gömmer dig? Att prata allvar har blivit skrämmande.Tacka vetja nonsens och pladder…</p><p>Allvaret är satt på undantag. Skippa samtal och reflektion, dra till med tvärsäkra omdömen och håna den som tror sig veta. Dumhet lönar sig. Allt som inte ryms på en löpsedel är inte värt att veta och den som pratar längre än en rubrik är en tråkmåns. Den som försöker, och dessutom tror det är viktigt, att prata allvar svamlar.</p><p>Vi ser det tydligast inom kvällstidningsjournalistiken. Ett av de märkligaste jobben måste vara som ledarskribent i någon av kvällstidningarna. Hur känns det att försöka prata allvar mitt i allt trams? Är det inte att sälja ut allvaret och seriositeten? Snälla, hur ska jag kunna tro att ledaren menar allvar med sitt allvar? Är det nån ironi jag missar?</p><p>Allt allvar bygger på en önskan att se längre, djupare, bakom. Ett mod att ifrågasätta. Ofta är att ”vara allvarlig” detsamma som att ”vara tråkig” men clownen är ett underbart exempel på motsatsen. Den glade och gråtande clownen hjälper oss att se igenom all yta och ana djupet. När vi skrattar, skrattar vi åt oss själva.</p><p>Pajasen har inte samma förmåga som clownen. Pajasen föraktar djupet och för att dölja sin egen okunnighet förlöjligar han all analys. ”Jag vet ju inget om det här egentligen” säger pajasen för att på ett märkligt sätt öka trovärdigheten i sin egen argumentation. Okunnighet har blivit en merit. </p><p>Det sorgliga är att pajasen äger scenen medan clownen har fått sparken.</p><p>Hur har pajasen lyckats och hur har allvaret blivit så passé? Kan det vara så att uttrycket ”allvarligt talat” har övertagits av dem som auktoritärt vill hävda sanningar alla borde begripa. Typ ”allvarligt talat, nu måste du gå och lägga dig” eller ”allvarligt talat, det står ju att Jesus gick på vattnet”. Ett sådant språk ger inget utrymme för invändningar eller fortsatt diskussion. Blunda och acceptera.</p><p>”Kan det vara så att...” är den ifrågasättandes inledning och visst låter det mycket mer osäkert och trevande? Typ ”kan det vara så att vattnet Jesus gick på är symbol för någonting större”. Ett sådant språk öppnar upp för ett fortsatt samtal. Öppna dina sinnen, sök vidare. Samtidigt värjer vi oss, för vem orkar ifrågasätta gamla sanningar? Har vi inte nog med nya?</p><p>Handen på hjärtat, om någon säger: Du, jag skulle vilja prata allvar med dig. Vad gör du? Allvarligt talat.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Tid på tvärsen]]></title>
            <link>https://sasjo.github.io/gunnarsjoberg.se/tid-pa-tvarsen</link>
            <guid>tid-pa-tvarsen</guid>
            <pubDate>Tue, 21 Feb 2006 00:00:00 GMT</pubDate>
            <description><![CDATA[Har du tid? När frågan ställs är den ofta iklädd en ursäktande hållning. Höjda ögonbryn, kroppen lutad som om den är på väg bort. En minut? Max två? Snälla, jag vet att jag stör men…]]></description>
            <content:encoded><![CDATA[<p>Har du tid? När frågan ställs är den ofta iklädd en ursäktande hållning. Höjda ögonbryn, kroppen lutad som om den är på väg bort. En minut? Max två? Snälla, jag vet att jag stör men…</p><p>Vem har mage att säga nej? Svar: Bara den som vill förminska en människa, för att säga att vi inte har tid är lögn. Vi har alltid tid, frågan är bara vad vi menar med det. Så egentligen borde det rätta svaret kanske vara: Det beror på vad du menar med tid. För tid är mycket mer än en minut eller två.</p><p>Den som säger sig inte ha tid anses ofta betydelsefull. Brist på tid är status och en välfylld almanacka tecken på mitt värde. När möten ska planeras blir det ibland en tävling mellan vem som är mest upptagen. Med skrattande kommentarer som ”ja hörni, det är inte klokt egentligen det vi håller på med…” försöker vi dölja det faktum att ingen vågar säga att det finns tid nu. Att just nu är rätta tiden.</p><p>På grekiska finns två ord för tid: Kronos och Kairos. Kronos är den linjära tiden, den kronologiska vi får lära oss redan som barn. Typ klockan och ramsor som att trettio dagar har november osv.</p><p>Kronos styr våra liv, skapar ordning i kaos och hjälper oss att tolka det som varit och planera för det som kommer. Utan kronos inget OS, för vad vore sporten utan sekunder och hundradelar. Problemet med kronos är punkten mellan det som varit och det som kommer. Då fungerar inte kronologin, för så fort du sagt ”nu” så blir det ett ”nyss”. </p><p>Enda sättet att leva ”nu” är att kliva ur kronos och det gör vi först när vi dör. Vi går ur tiden, men till en annan. Guds tid.</p><p>Kairos är den vertikala tiden, det ”rätta ögonblicket” som får tiden att stå still. Kairos ställer det linjära och förutsägbara på kant. Det är tid på tvärsen, den rätta tiden.</p><p>Kairos är det ”nu” som inte kan definieras, det gudomliga ögonblick i skapelsen då allt är som det var tänkt att vara. Harmoni och balans. Shalom. När tiden var inne sände Gud sin son, skriver Paulus. Strunt samma om det var år noll eller sju. Tiden var mogen. Kairos.</p><p>En sådan tid går inte att planera in, det handlar om att vara öppen och våga bli berörd av det icke linjära. Fäll ihop almanackan och låt tanken söka upp stunder av djup lycka. Kolla inte klockan utan låt dig drunkna i vännens blick. Spring så långt att alla tankar lämnas bakom, ligg nära och andas i samma takt eller var så stilla att tystnaden börjar tala. </p><p>Kairos gömmer sig bland allt det kronologiska, som det gudomliga gömmer sig i det djupast mänskliga.</p><p>Allting har sin tid. Har du tid?</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Underskattad vänlighet]]></title>
            <link>https://sasjo.github.io/gunnarsjoberg.se/underskattad-vanlighet</link>
            <guid>underskattad-vanlighet</guid>
            <pubDate>Sun, 19 Feb 2006 00:00:00 GMT</pubDate>
            <description><![CDATA[I höstas skrev jag en krönika om Dick Gordon, chefen som blev uppsagd för att han var för vänlig. Han fick jobbet tillbaka när företaget insåg att de inte klarade sig utan hans vänlighet.]]></description>
            <content:encoded><![CDATA[<p>I höstas skrev jag en krönika om Dick Gordon, chefen som blev uppsagd för att han var för vänlig. Han fick jobbet tillbaka när företaget insåg att de inte klarade sig utan hans vänlighet.</p><p>Dick har många härliga kusiner; vad som förenar dem är att de är justa arbetskamrater. Vänliga personer som ger stöd och inspiration när ens egen arbetsdag är tung. Visst har du en sådan i din närhet? En arbetskompis du kan lita på, någon som ställer upp för dig? Utan vänner och kamrater blir dagarna tunga.</p><p>Jag vet att jag idealiserar. Ordet arbetskamrat håller på att försvinna, istället pratar vi om nätverk. Skillnaden är att nätverkets styrka är dess utbytbarhet medan arbetskamratens är dess trofasthet. Men vi ska ju vara flexibla och rörliga, så varför låta något så gammalmodigt som arbetslag begränsa oss. Kom låt oss kasta oss ut som fria agenter i ett globalt nätverk. Sälj din talang och lev din dröm. Tänk på fotarbetet broder, släpp alla band syster.</p><p>Suck, jag vet att det är vad som gäller men jag tror inte på det. Jag tror vi behöver varandra, att meningen med arbete är att vi gör det tillsammans och för någon fler än oss själva. Eller idealiserar jag nu igen?</p><p>Om jag har rätt kan jag inte förstå hur en del människor ägnar all energi åt att ödelägga sin arbetsplats. Hur kan någon medvetet vilja skapa dålig stämning? Svara surt, inte bidra till helhet, sprida rykten och vägra släppa in den minsta arbetsglädje. Hur kan någon frivilligt försura sin omgivning?</p><p>Varför blir det så? Jag förstår det inte för jag tror egentligen ingen vill det (ja, jag vet att jag idealiserar för tredje gången nu…). Är det för att skapa ordning i kaos genom att förvandla omvärlden till en kopia av mitt inre? Är det någon slags demonisk självterapi som innebär att om jag är oförsonlig mot mig själv så trivs jag bara i en oförsonlig värld? Om min egen värld är ödelagd så ser jag till att ödelägga arbetsplatsen. Skadeglädje är också en glädje, som Gardell säger.</p><p>Jag vet inte, men det känns som om vänlighet är underskattat. Vad vi kan göra åt det är att lyfta blicken och le mot den vi har bredvid oss. Lära av Gordons kusiner och inse att arbetskamrater ger arbetskraft.</p><p>/Gunnar Sjöberg</p>]]></content:encoded>
            <category>Näringsliv Norrbotten</category>
        </item>
        <item>
            <title><![CDATA[Gubbsnack]]></title>
            <link>https://sasjo.github.io/gunnarsjoberg.se/gubbsnack</link>
            <guid>gubbsnack</guid>
            <pubDate>Tue, 07 Feb 2006 00:00:00 GMT</pubDate>
            <description><![CDATA[Det lär finnas en församling i Norrbotten där prästerna träffas en gång i månaden för att basta. Kanske låter det som god personalvård, men grejen är att det funnits kvinnliga präster där under vissa perioder. Bastubadet har ändå fortsatt som en självklart manlig rit och därmed som ytterligare ett sätt att exkludera.]]></description>
            <content:encoded><![CDATA[<p>Det lär finnas en församling i Norrbotten där prästerna träffas en gång i månaden för att basta. Kanske låter det som god personalvård, men grejen är att det funnits kvinnliga präster där under vissa perioder. Bastubadet har ändå fortsatt som en självklart manlig rit och därmed som ytterligare ett sätt att exkludera. </p><p>Jag vill inte tro att det är sant, men som exempel fungerar det. Inga kvinnor över tröskeln där inte…</p><p>I mitt nuvarande jobb är jag på en massa möten – faktum är att den mesta tiden handlar om just det; att lyssna, ge synpunkter och föra saker framåt eller bakåt. Då och då slås jag av insikten om den sneda könsfördelningen. Det är mest män hela tiden och det är förstås inte bra. Så många perspektiv går förlorade. Tror du mig inte, läs artikeln bredvid. Tänk om det bara fanns vargar i faunan…</p><p>Häromdagen blev jag bjuden på lunch i ett sammanhang och en man berättade att han varit i Västerås förra söndagen. När någon frågade varför sa han att ”det var på en gubbmiddag”. Det visade sig att några söndagar per år samlas ett antal män i Västerås för att prata ”viktiga saker” och äta. Jag antar att de dricker en del också…</p><p>Jag blir lite trött på det där snacket om ”gubb-grejer” hit och dit. Att säga att det är en ”gubbmiddag” får hela tillställningen att låta skenbart oskyldig. Typ att det är några överviktiga, välbetalda män som träffas bara för att få vara sig själva – trötta, gamla och just överviktiga. Det är väl gulligt, eller..? </p><p>Vari ligger egentligen det gulliga och oskyldiga? Tänk om det handlar om en massa maktmänniskor som träffas i slutna sammanhang för att göra upp affärer, dra upp strategier och smida planer för att hålla kvinnor och annat omanligt folk utanför arenan. Inga som inte är som oss över bron…</p><p>För ett år sedan gick jag en chefsutbildning. En dag chockade jag mina manliga kurskamrater genom att berätta att jag hade pratat med min kompis om en sak. Allting stannade upp, det var som om ingen riktigt förstod vad jag menade, utom de kvinnliga deltagarna. En kompis, vad är det? En kollega, javisst. Ett gubbgäng, självklart. En klubb, of course. Men en kompis när man nästan är femtio..?</p><p>Vad hade hänt om jag kallat honom vän? Om jag sagt att jag behöver män och kvinnor omkring mig som hjälper mig hitta rätt i livet och göra de riktiga valen? Om jag sagt att jag inte klarar mig själv, att jag behöver andra för utan vänner vet jag inte vägen…</p><p>Skulle jag få basta med gubbarna i den där församlingen då?</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Verka vuxen]]></title>
            <link>https://sasjo.github.io/gunnarsjoberg.se/verka-vuxen</link>
            <guid>verka-vuxen</guid>
            <pubDate>Tue, 24 Jan 2006 00:00:00 GMT</pubDate>
            <description><![CDATA[Jag delade en dag med Lasse Eriksson häromdagen, ni vet Uppsalas meste Pitebo. Vi pratade vid samma evenemang och han var både rolig och klok. Bland annat sammanfattade han alla världens olika OH-bilder som försöker beskriva skillnaden mellan förr och nu med orden: Idag mejl, igår morse. Det tyckte jag var kul.]]></description>
            <content:encoded><![CDATA[<p>Jag delade en dag med Lasse Eriksson häromdagen, ni vet Uppsalas meste Pitebo. Vi pratade vid samma evenemang och han var både rolig och klok. Bland annat sammanfattade han alla världens olika OH-bilder som försöker beskriva skillnaden mellan förr och nu med orden: Idag mejl, igår morse. Det tyckte jag var kul.</p><p>Under dagen kom vi också att prata om detta med att ge sken av att vara saker, alldeles oavsett om man är det eller inte. Ordet ”verka” är nyckeln till den koden. Förr skulle man vara ärlig, nu ska man verka ärlig. Förr sa man att den nye grannen är trevlig, nu verkar han trevlig. Förr var man social, nu verkar man vara det. </p><p>Första intrycket är poängen, inte själva innehållet. Till sist orkar vi inte ens kolla vad som finns bakom masken, vi kapitulerar inför människans bländande scenshow och struntar i hur det ser back stage. Det är ytans tyranni.</p><p>Artikeln bredvid handlar om unga vuxnas vedermödor och den är bra. Att leva i gränslandet mellan ung och vuxen är inte lätt. Samtidigt tänker jag att ett dilemma kanske finns i ordet ”verka”. De som är unga idag ska i vissa lägen verka vuxna medan de vuxna i andra lägen ska verka unga. Hur ska man då veta vad som är bäst att vara? Och vad man egentligen är. Förvirrande.</p><p>För några år sedan läste jag en undersökning som visade att vuxna definierar ”ungdomlighet” som det som de förbjuder sina egna barn att göra. Alltså, en vuxen som är ”ungdomlig” är crazy, oansvarig, skojjig och allmänt lattjolajbans - allt vad en ungdom som vill vara ”vuxen” inte ska vara. När papporna möter varandra i kyrkan på barnens skolavslutning ropar de ”tjabba” och gör ”high five” mitt i kyrkgången. Om deras barn gör samma sak får de en utskällning. Förvirrande.</p><p>Att bli vuxen är ett individuellt projekt, säger Gunnel Jakobsson i artikeln. Att vara och verka vara vuxen är samma sak. När vi som är jättevuxna spelar med i vuxenspelet är vi trygga – detta som handlar om att fatta beslut, ta konsekvenser och våga göra val. Med tiden lär man sig koderna. Men i de ögonblick vi jättevuxna påminns om barnet inom oss blir vi lätt osäkra och rädda. Vad skulle hända om vi blev genomskådade… om alla andra jättevuxna såg att jag egentligen innerst inne är ett barn som funderar på hur man gör för att bli omtyckt…</p><p>Alla är vi barn i början, sjöng Lasse Tennander för alltför många år sedan. Han har naturligtvis rätt. Men jag tror att barnet finns kvar inom oss hela livet. Och att vi blir vuxna först i det ögonblick vi blir vän med det.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Frid]]></title>
            <link>https://sasjo.github.io/gunnarsjoberg.se/frid</link>
            <guid>frid</guid>
            <pubDate>Tue, 10 Jan 2006 00:00:00 GMT</pubDate>
            <description><![CDATA[Så här tio dagsmarscher in på det nya året är det kanske onödigt att påminna om årsväxlingens välsignelse: Att få lämna det som varit för att sträcka sig mot det som kommer. Men å andra sidan är det inte så lätt att lämna bakom sig, eftersom det som varit är bekant och det nya ett enda virrvarr av önske- och mardrömmar.]]></description>
            <content:encoded><![CDATA[<p>Så här tio dagsmarscher in på det nya året är det kanske onödigt att påminna om årsväxlingens välsignelse: Att få lämna det som varit för att sträcka sig mot det som kommer. Men å andra sidan är det inte så lätt att lämna bakom sig, eftersom det som varit är bekant och det nya ett enda virrvarr av önske- och mardrömmar. </p><p>Det finns gott om människor som hellre stannar kvar i ett känt elände än chansar på ett okänt vadsomhelst.</p><p>Vi firade trettondagen förra veckan och de vise männen har nu hunnit fyra dagsmarscher från Betlehem. Ingen vet vart de kom ifrån eller vart de tog vägen, annat än att vägen tillbaka blev en annan än den på vilken de anlände. Det är som om de förutspådde Ulf Lundells textrad: Vägen hem leder inte tillbaka.</p><p>Skillnaden mellan skuld och ångest kan vara att skuld handlar om det kända som redan varit och ångest om det okända som ännu inte skett. Skuld kan vi känna när vi ser tillbaka på 2005 och vad som blev eller inte blev. Ångest kan vi känna när vi blickar framåt mot 2006 och undrar vad som ska bli. </p><p>Friden då, när kan vi känna friden?</p><p>Kanske andetaget mitt i ett årsskifte är den största stunden av frid. Klockan 00.00.00 på nyårsdagen vet vi vad som blivit men har ingen aning om vad som ska bli. Och på ett enda andetag hinner vi inte oroa oss, bara vara. I nuet, balansen mellan då och sen, finns friden. Inte undra på att vi skålar för den korta stunden.</p><p>Jag har en kompis som alltid skickar mig en nerladdad, hopmixad julskiva. I år fanns Neil Young redan på andra spåret: It´s a long road behind you, it´s a long road ahead, sjunger han som sjöng han för de vise männen eller vem som helst av oss. Vi har en lång väg bakom oss och en lång väg framför.</p><p>If you follow every dream you might get lost, fortsätter Neil. Okej, så är det förstås. Livets svåra konst är att andas lugnt i det där rummet mellan skuld och ångest, vila i nuet och inte stressas av alla möjligheter eller alla risker. Den som grämer sig över allt som blev fel sänker sig själv, det har jag nog skrivit om förr. Nu sjunger Neil om att den som försöker följa alla sina drömmar riskerar att gå vilse. Det låter nästan som ett citat av Ulf Lundell: Själva jakten på frihet kan bli ett fängelse.</p><p>Artikeln bredvid handlar om föräldraskapets möjligheter och omöjligheter, vad har det med denna krönika att göra? Vet inte, jag lyssnar bara på Neil Young som sjunger om att våga lämna och längta men också vara vaksam mot alla egna drömmar. Och tänker att han nog har rätt i alla fall, gamle Young.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[u.ä]]></title>
            <link>https://sasjo.github.io/gunnarsjoberg.se/u-a</link>
            <guid>u-a</guid>
            <pubDate>Tue, 20 Dec 2005 00:00:00 GMT</pubDate>
            <description><![CDATA[Varje tid har sina egna slagpåsar, människor som inte anses passa in och därför får klä skott för den allmänna frustrationen. Utstötta, kränkta, marginaliserade.]]></description>
            <content:encoded><![CDATA[<p>Varje tid har sina egna slagpåsar, människor som inte anses passa in och därför får klä skott för den allmänna frustrationen. Utstötta, kränkta, marginaliserade.</p><p>För inte alltför länge sedan fylldes den rollen av barn födda utom äktenskapet. De hade namn, men stigmat efter namnet var född u.ä. Så kändes de igen, barnen vars fader var okänd eller vars föräldrar inte hunnit gifta sig. Några av de äldre läsarna kanske kommer ihåg tisslet och tasslet om ”oäktingar” eller ”bastarder” som de kallades för länge sedan. Vi som är yngre kan nog känna igen det i dagens tisslande och tasslande, inte om barn vars föräldrar är sambo, men om ”han som är en sån” och ”hon som är en si”. Människor som bryter mot normen.</p><p>Kyrkans innersta mening är att gestalta kärleken och försvara den utsatte. Kyrkan är fortsättningen av Guds mission, ett utflöde av den kärlek som upprättar den slagne, befriar den förtryckte och inkluderar den exkluderade. Ibland fungerar kyrkan så, ibland inte.</p><p>Jag mötte en man som berättade att han blivit vägrad konfirmation för att han var född u.ä. Prästen hade vägrat dela ut försoningens sakrament för att barnets mamma och pappa inte varit gifta när det föddes. Han vägrade barnet välsignelse på grund av dess bakgrund! Till och med den som inte är troende måste tycka att prästen hädade, eller hur? Själv hör jag ekot av en röst som säger ”låt barnen komma till mig och hindra dem inte”.</p><p>Nåväl, samma röst säger ”Fader, förlåt dem ty de vet inte vad de gör” och de orden gäller också den arme prästen. Men frågorna är viktiga: Vilka är vår tids utsatta? Vilka vägras välsignelse idag? Vilka nekas tillträde till det sociala rummet? Vilka är de som nekar och varför nekar de?</p><p>Rädsla är roten till mycket ont och den gömmer sig ofta bakom vrede, stöddighet och utstötning. Den som är rädd slår, inte för att krossa en annan människa utan för att besegra sin egen rädsla. Bakom kränkningar och trakasserier ligger ofta en rädsla att själv inte duga, själv inte platsa, själv inte vara älskad. Det är ingen ursäkt, bara ett sorgligt konstaterande. Den som alltid måste visa sig stark är ofta den mest svage, precis som den tvärsäkre ofta är den mest osäkre.</p><p>I julkrubban ligger det lilla barnet som i vuxen ålder blev en slagpåse. Han passade inte in men fann sina vänner bland de marginaliserade och utstötta. I barnet ser vi utflödet av den kärlek som vill fylla vårt blodomlopp och vidga våra kärl. </p><p>Ju öppnare vi vågar leva, desto större blir kärleken. </p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Ljus i mörkret]]></title>
            <link>https://sasjo.github.io/gunnarsjoberg.se/ljus-i-morkret</link>
            <guid>ljus-i-morkret</guid>
            <pubDate>Tue, 13 Dec 2005 00:00:00 GMT</pubDate>
            <description><![CDATA[Vad tänker du på när du släcker din sänglampa? Med vilken tanke tar du dig an nattens timmar?]]></description>
            <content:encoded><![CDATA[<p>Vad tänker du på när du släcker din sänglampa? Med vilken tanke tar du dig an nattens timmar? </p><p>Jag ska inte spekulera i svaret, bara konstatera att i det ögonblicket är vi nog alla lika. Det är någonting med den släckta lampan; frånvaron av ljus öppnar upp för en annan närvaro, mer påtaglig än allt vi mött under dagen. Lucia, nattens drottning, visar på ett annat ljus.</p><p>Men det är också någonting med de slutna ögonlocken. I artikeln bredvid beskrivs Mindfulness. Den gemensamma poängen med all meditation är att dra sig tillbaka, fokusera sitt inre. Somliga gör det genom att blunda, andra genom att låta blicken bli ”oseende” men öppen. När vi sluter ögonen ser vi och när vi stänger våra sinnen öppnar vi dem. Det är en av livets största paradoxer.</p><p>I mitt förra jobb hade jag möjlighet att meditera under arbetstid. Det var fantastiskt, Ola Schenström har helt rätt. Meditation och arbete i balans är som att andas in och ut i en vilsam rytm.</p><p>I mitt nuvarande jobb lyser dataskärmen hela tiden och lysrören är det första jag slår på när jag kommer in i rummet. Men imorgon ska jag låta det vara släckt… smyga in, sätta mig i soffan och bara ta in dagen. Låta ljuset smyga sig på mig inifrån istället för att anfalla som ett bombflygplan från taket.</p><p>Ära vare mörkret, men vem hyllar det? Jo, Korpilombolo Nattfestival som ägnat 14 dagar åt den magiska vinternatten. Vilken idé, att anslå tid och pengar för att se och lyssna till mörkret! Jag var där och det fungerade. Vi såg varandra och himlen i ögonen och upptäckte stjärnan. Den finns där…</p><p>I ljusets närvaro drar sig den himmelska stjärnan tillbaka medan alla jordiska skillnader blir uppenbara. I ljuset ser vi kontrasten mellan egna misslyckanden och andras succé. Då ser vi allt vi borde göra och skulle ha gjort eller måste göra och inte vill. Vi ser stresslistan, almanackan och de brister vi har så svårt att bli vän med. </p><p>Att släcka lampan är en befrielse. Att gå till vila som man sa förr. Vi kan gå till vila mitt på dagen, stänga ute ljuset och sväva i mörkret. Lita till att saker löser sig och att allt är relativt. Att Gud finns och att vi är älskade. Att livet kommer att vara lättare när vi tänder lampan igen och att ingenting eller allting kommer att vara som förr.</p><p>Vad tänker Göran P på innan han släcker lampan? Samma tankar som vi andra förstås. Duger jag, blev det bra det där? Hur ska jag göra? Vem tycker om mig? </p><p>Att släcka lampan är att upptäcka sig själv och hela världen. I mörkret är vi alla lika.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Berättelser om livet]]></title>
            <link>https://sasjo.github.io/gunnarsjoberg.se/berattelser-om-livet</link>
            <guid>berattelser-om-livet</guid>
            <pubDate>Tue, 06 Dec 2005 00:00:00 GMT</pubDate>
            <description><![CDATA[Livet blir aldrig som förr, det blir kanske inte ens bättre. Men det fortsätter.]]></description>
            <content:encoded><![CDATA[<p>Livet blir aldrig som förr, det blir kanske inte ens bättre. Men det fortsätter.</p><p>Så avslutade jag en krönika för nästan ett år sedan, någon dag efter Tsunamikatastrofen. Sen dess har livet fortsatt för oss alla. Det har gått ett år – för några av oss med glädje och framgång, för andra av oss med sorg och förluster. För de flesta av oss med både ock. Så är ju livet.</p><p>Varje människa är en berättelse. Jag tror det är Clarence Craaford som sagt så, hur som helst är det sant. I den här bilagan möter du berättelser om livet, inte döden. Berättelser om outsäglig saknad och smärta och hur det är att vara människa. Berättelser som är så viktiga just för att de lär oss om livet och oss själva.</p><p>Det är naturligt att Norrbottens-Kuriren ger ut en bilaga ett år efter katastrofen. Tsunamin kommer alltid att vara en gemensam del av vår historia, oavsett om vi drabbats personligen eller inte. Den är en sträng som slår an den sorg som jag tror finns inom varje människa, den väcker både minnen av de vi förlorat och tacksamhet för de som finns kvar. Berättelserna hjälper oss att bearbeta den saknad livet ger men de påminner oss också om att ta vara på varje stund. Att inte berätta är att ljuga, att tystna är att förkrympa. </p><p>Barnet inom oss, den oförstörda delen av vårt inre, ropar ”en gång till, en gång till”. Barnet tröttnar aldrig, inte ens på en olycklig berättelse. Bara dåren inbillar sig att livet handlar om att lämna bakom sig, att glömma smärtan. Den kloke förstår att det handlar om att gå framåt, med smärtan. Leva i det som är och lita till det som kommer.</p><p>Berättelserna i denna bilaga påminner oss om det som hände ifjol. Men också om det som hänt i våra egna liv fram till nu. Läs och minns, låt tårarna göra rent och såren blöda på nytt. Ta till dig av andras smärta, påminn dig om din egen. Känner du ingen, lär dig för den kommer. Det är ju livet pratar om.</p><p>Nästan alla som förlorat en anhörig i katastrofen har passerat mottagningsceremonin på flygplatsen Ärna utanför Uppsala. Där hade Svenska Kyrkan, Försvaret och Polisen skapat en särskild rit för att säkerställa både värdighet och utrymme för den individuella och gemensamma sorgen. Det har varit fantastiska möten.</p><p>Ett viktigt inslag var välsignelsen – Guds välsignelse över alla som vill ta emot den. Välsignelsen, som ofta avslutar varje gudstjänst, är ett meddelande om Guds nåd och kärlek till den svage. På Ärna var vi alla svaga, vad annat kan vi då göra än lita till någon som är större? Sanningen är väl att vi alla är svaga och i behov av välsignelse, just för att vi är människor.</p><p>Ceremonin avslutades med att begravningsbilarna med kistorna körde bort från den plats där vi stod. Under tystnad såg vi de älskade döda lämna de sörjande levande. Det var en viktig symbol – det är de döda som lämnar oss, vi lämnar inte dem. </p><p>Många av dem som förlorade sina kära i katastrofen ville stanna kvar just för att de inte ville lämna de döda. Följden har ibland blivit skuld – skuld över att jag överlevde medan min älskade dog, skuld över att jag reste hem medan min kärlek blev kvar.</p><p>Därför var mottagande så viktigt. Mottagande av de hemkomna döda. På Ärna markerade vi att de var hemma, vi tog emot dem, men också att de faktiskt lämnade oss. Vi lever kvar, de har gått före oss. Det enda vi kan göra är att älska tills döden skiljer oss åt. </p><p>Men döden är inte slutet på allt utan början på det nya. Jag tror på hoppet om alltings återställelse. Jag tror på en dag då ljuset ska skina så som en spansk sol aldrig kan, en dag då glädjen ska sjunga och dansa i varje människas kropp. Jag tror på den stora återföreningen, en dag då allt är förlåtet och förbytt till kärlek.</p><p>För ett år sedan firade vi jul utan att ha en aning om vad som väntade på Annandagen. Det har vi inte nu heller, men Tsunamikatastrofen påminner oss om grannskapet mellan glädje och sorg, lycka och tragedi. Julens innersta budskap är att kärleken föds mitt ibland oss. Allt är inte nattsvart, det finns ett ljus också. Allt är inte rosenskimrande lycka, det finns smärta också. Kärleken finns mitt i våra liv, förkroppsligad i ett barn som vilar i en ung kvinnas famn. Ömtålig, hotad, vacker.</p><p>Nu tändas tusen juleljus med vetskap om flodvågen som släckte så många liv. På Annandagen firas en minnesgudstjänst i många av landets kyrkor. Vi minns de som dog, men också vår gemensamma omsorg – den kärlek som föddes i våra hjärtan och gestaltades i böner och bidrag. </p><p>Vill du leva intensivt, drabbad av ljuset och mörkret – besök både julottan och minnesgudstjänsten. Kom ihåg löftet: Även den som vandrar i mörkret ska se livets ljus.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Tillit och mod]]></title>
            <link>https://sasjo.github.io/gunnarsjoberg.se/tillit-och-mod</link>
            <guid>tillit-och-mod</guid>
            <pubDate>Wed, 30 Nov 2005 00:00:00 GMT</pubDate>
            <description><![CDATA[Min kompis Rickard sa en gång att jag var konflikträdd. Jag vågade inte säga emot…]]></description>
            <content:encoded><![CDATA[<p>Min kompis Rickard sa en gång att jag var konflikträdd. Jag vågade inte säga emot…</p><p>Nä, jag skojar. Jag minns att samtalet fortsatte och vi konstaterade att förmågan att vara lugn och vila på hanen inte är detsamma som konflikträdsla. Vem är mest konflikträdd – den som lugnt sitter kvar och härdar ut all ångest, eller den som slår näven i bordet, skriker och springer därifrån?</p><p>Att våga ta en konflikt handlar om mod. Tålamod behövs för att orka bära konfliktens inneboende spänning och inte ta genvägen till att döma mellan rätt och fel. Det hjälper inte att säga till en människa att hon känner eller tycker fel, för hennes egen upplevelse är sann. Bara genom att orka bryta upplevelser och tankar mot varandra kan de förändras.</p><p>Frimodighet är kompis med tålamod. Den gör att jag vågar säga vad jag tycker och känner. Om rädsla är den största kraften i en konflikt blir den svår att komma ur. Då blir konflikten en fråga om makt, den starke mot den svage. Och inget gör oss svagare än rädsla.</p><p>En annan Luleåbo, Björn Sjöö, har skrivit en låt som heter ”Slå hårt”. Nånstans handlar den om att… tja, ska ni ändå slå så fega inte ur utan slå hårt. Ska ni ändå knäcka mig, kom igen och knäck. Jag har alltid gillat den, även de gånger jag inte förstått den.</p><p>Både melodin och texten bär på en trotsig kraft (hur vågar jag skriva detta, det var länge sedan jag lyssnade på den…). Jag ger inte upp, jag bär på en kraft som ingen näve kan slå ner. Och jag bärs av en längtan ingen motgång kan knäcka. Den handlar om ett annat mod – livsmod.</p><p>Gåsen är lycklig för att det mesta rinner av henne, sorglig är tvättsvampen som samlar på sig all kritik och allt negativt. Visst, det är jobbigt med gåsar som bara flaxar och far fast världen rasar samman. Men det är också jobbigt med sura tvättsvampar som bildar illaluktande pölar.</p><p>Handlar det inte om perspektiv, än en gång? Att både se konflikten och bortom den. Att se att vi alla blir missförstådda men ändå är älskade. Om inte av alla så åtminstone av några… Någon.</p><p>Du måste inte kunna ta kritik eller lösa varje konflikt. Du behöver inte alltid förstå och acceptera. Du får bli arg och ledsen. Medvetenheten om den egna bristen är den största styrkan i kamp mot andras brister. </p><p>Jag har en annan kompis som bor i Lit utanför Östersund. När flyttlasset drog genom Västerbottens fjäll ropade barnen från baksätet ”vart ska vi, vart ska vi”. Till Lit, sa modern lugnt och gråten lade sig. Vi ska till Lit.</p><p>Kanske är det vad hela livsresan handlar om. Tillit.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[En mycket märklig lista]]></title>
            <link>https://sasjo.github.io/gunnarsjoberg.se/en-mycket-marklig-lista</link>
            <guid>en-mycket-marklig-lista</guid>
            <pubDate>Tue, 15 Nov 2005 00:00:00 GMT</pubDate>
            <description><![CDATA[Jag gillade Folktoppen och High Fidelity är en underbar film. Men nu har jag fått nog av listor.]]></description>
            <content:encoded><![CDATA[<p>Jag gillade Folktoppen och High Fidelity är en underbar film. Men nu har jag fått nog av listor. </p><p>Prästdeklarationen har fått mycket uppmärksamhet och det är en mycket märklig lista. Den är en protest mot kyrkomötets beslut att homosexuella par ska få välsignelse i kyrkan. Det märkliga är att möjligheten till välsignelse redan funnits i 10 år och att ingen präst tvingas leda en sådan akt. Skillnaden är att den nu kan hållas inne i kyrkan istället för ute i kylan. Det är frivilligt att leda den, så vad protesterar man mot? Att andra präster får göra nåt jag själv inte vill? Märkligt.</p><p>Tyvärr tror jag protesten handlar om någonting annat. De senaste 50 åren har Svenska Kyrkan slitits av två stora frågor, båda fokuserade kring könet. Den ena var frågan om kvinnliga präster, den andra om homosexuell kärlek. Hur kan könet vara så viktigt? Finns det inte annat som är värt en lista?</p><p>I värsta fall handlar den där listan om en markering mot en redan utsatt grupp. Alla har rätt till en egen åsikt, det är ju vad Kyrkomötets beslut garanterar, men att skriva sitt namn på listan är ett pastoralt misstag. Hur sorgligt är det inte att 700 präster känner sig manade att göra det? Kyrkan ska stå på den svages och utsattes sida och i det här fallet har jag svårt att se prästerna som de svaga. </p><p>Kristus markerade inte mot de utsatta, han identifierade sig med dem.</p><p>Att döma av omröstningar och debattinlägg tycks Prästdeklarationen ha de flesta medborgarna på sin sida. Toleransen för homosexuell kärlek är låg i landet. Jag tror inte att avsikten med Prästdeklarationen är att elda på intoleransen, men det kan bli effekten. Hatet mot homosexuella underskattas av dem som inte är berörda. Piteå är ett underbart exempel – där väcktes medvetenheten om mäns våld mot kvinnor. Där kanske insikten om hatet mot homosexuella kan väcka ännu ett engagemang. </p><p>Min förra krönika, där jag sågade pastor Gren, skapade en del reaktioner, somliga vänliga andra mindre. Jag blev anklagad för att såga ner Kristi korsträd men jag tror risken är liten. Jag har lutat mig mot det så många gånger att jag vet att det håller. </p><p>Artikeln bredvid handlar om riter. Vad ska de göra som känner att deras äktenskap brakat samman? Om de inte ska gömma sina känslor, vart ska de gå för att få kraft att leva? Till korset förstås, ju närmare desto bättre. Där möter de Guds kärlek, inte förbannelse. Det växer blommor vid Kristi korsträd.</p><p>Vad gäller listor tänker jag inte skriva på någon alls. Jag tror inte på dem längre.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Kompisar ger kraft]]></title>
            <link>https://sasjo.github.io/gunnarsjoberg.se/kompisar-ger-kraft</link>
            <guid>kompisar-ger-kraft</guid>
            <pubDate>Sun, 06 Nov 2005 00:00:00 GMT</pubDate>
            <description><![CDATA[Min förra krönika hyllade Dick Gordon, den vänlige chefen. Nu tänker jag hylla hans kusin, den duktige arbetskamraten. Det är ett vackert ord, arbetskamrat. Vackert att vara, lyckligt att ha.]]></description>
            <content:encoded><![CDATA[<p>Min förra krönika hyllade Dick Gordon, den vänlige chefen. Nu tänker jag hylla hans kusin, den duktige arbetskamraten. Det är ett vackert ord, arbetskamrat. Vackert att vara, lyckligt att ha.</p><p>Det finns många ord för arbetskamrat: Medarbetare eller arbetstagare, anställd eller underställd. Varje ord bär på en värdering – vad kallar du dem du har omkring dig? Vad är du själv?</p><p>En kamrat kan man lita på – alla behöver en kompis att snacka, vara tyst och göra saker med. En kamrat kan konsten att öppna sitt liv för andra, att släppa in och slappna av. Inte alltid se sitt eget intresse framför allt annat och alla andra. </p><p>Bara den som bryr sig om världen utanför kan bli och få kamrat. Kloka ord som är lika viktiga för skolbarnen som skolstyrelsen.</p><p>De senaste veckorna har jag suttit i löneförhandling. Innan själva förhandlingen har vi i ledningsgruppen lönesatt personalen. Det är enormt svårt, roligt och utmanande. Jag vilar i den trygga insikten att ingen kommer någonsin att vara riktigt nöjd med sin lön. Allting är relativt, men lönen är väldigt relativ.</p><p>En indikator vi använt oss av har varit ”förmåga att se och bidra till helheten”. Det handlar om konsten att höja blicken och se sammanhanget, en förmåga som idag inte är alldeles självklar. För att göra karriär ska vi ofta vara våra egna agenter, stå på egna ben, leva vår dröm eller vad vi nu kallar det. Att i det läget bry sig om hur andra har det på jobbet blir bara en störning. Ändå är det väl det som är arbetets mening; vi gör det tillsammans och för någon fler än oss själva. Eller?</p><p>Arbetslag, används det ordet idag? Kanske har det ersatts av nätverk, men arbetskamrater förenas i en strävan som är betydligt djupare än vad ett nätverk kan erbjuda. Nätverkets styrka är dess utbytbarhet och begränsade perspektiv – det är inte meningen att man ska bli kompisar, bara hjälpa varandra att bli effektivare. Att vara arbetskamrat är däremot en långvarig relation som rymmer personliga perspektiv – du får ha en dålig dag på jobbet, en juste arbetskompis täcker upp för dig.</p><p>Därför är det viktigt kunna se och bidra till helheten. Därför är Dick Gordons kusin en underbar människa. Därför är det kul att jobba. En arbetskompis ger arbetskraft.</p><p>/Gunnar Sjöberg</p>]]></content:encoded>
            <category>Näringsliv Norrbotten</category>
        </item>
        <item>
            <title><![CDATA[Sågad Gren]]></title>
            <link>https://sasjo.github.io/gunnarsjoberg.se/sagad-gren</link>
            <guid>sagad-gren</guid>
            <pubDate>Tue, 25 Oct 2005 00:00:00 GMT</pubDate>
            <description><![CDATA[Minns ni Åke Gren, pingstpastorn som predikade hatiskt mot homosexuellas rätt till kärlek? Nu ska man ha en stödmarsch för honom och mot allt och alla som hotar den ”klassiska” kristna tron. Gud sig förbarme.]]></description>
            <content:encoded><![CDATA[<p>Minns ni Åke Gren, pingstpastorn som predikade hatiskt mot homosexuellas rätt till kärlek? Nu ska man ha en stödmarsch för honom och mot allt och alla som hotar den ”klassiska” kristna tron. Gud sig förbarme.</p><p>Det sägs att Sverige avkristnats. Det är fel, vad som hänt är att stora grupper kristna avkristnats. Det handlar om kyrkor och grupper som totalt tappat perspektivet och förminskat kristen tro till ett budskap om sexuell läggning, kärnfamilj och kristendom som skolämne. Den store befriaren Jesus förvandlas till en dömande moralist. </p><p>Egentligen är det är ett hån mot kristendomens innersta väsen. Inte ens en gravsten kunde stå i vägen för befrielsens budskap, men vad händer…jo, evangelister rusar fram och spikar upp nya kors och bygger murar av den sprängda gravstenen. Friheten fängslas.</p><p>Kyrkans största hot kommer inifrån. ”Rädsla finns inte i kärleken” står det i första Johannesbrevet, men vad är det som driver dessa rörelser om inte rädsla? Märkligt, de som säger att det bara är att läsa som det står. En gång till då: Rädsla finns inte i kärleken. </p><p>Hallå. Slappna av, ägna inte så mycket energi åt andras sexliv, skaffa ett eget istället.</p><p>Låter jag upprörd? Jag är det. Jag har ägnat ganska mycket kraft genom åren för att försöka visa på befrielsens budskap. Det låter lite förmätet, jag vet det, men så är det ju. När jag sa att Ecce Homo-utställningen var intressant, ville en kollega att biskopen skulle stoppa mig. En annan skickade ett brev där han bad mig tänka på vad min pappa skulle tänkt… Åh, min pappa som älskade frihet och nåd…kärlek och glädje.</p><p>Glöm Åke Gren, han är en bagatell. Men glöm aldrig vad som drev Jesus upp på korset; människors rädsla för kärleken. Vad var det som provocerade så mycket? Jo, att han umgicks med dem som stod utanför, de som föll utanför normen. Att han inte försvarade Den Goda Moralen och Den Rätta Läran.</p><p>Glöm också uttrycket ”klassisk kristen tro”. Det finns ingen sån. Kristen tro handlar om framtiden, det klassiska om det som varit. Kyrkans främsta uppgift är inte att förvalta ett arv, den är att visa på framtiden och gestalta kärleken. Den som förvaltar tror lätt att han äger, men ingen äger varken Gud eller Sanningen.</p><p>De som värnar om ”klassisk kristen tro” gör det med en hammare i handen. Vi andra, vi som tror på kärlek och förlåtelse, står med tomma händer. Det betyder inte att vi är fattiga, bara att vi är öppna att ta emot. En knuten hand kan varken ge eller ta emot. En öppen rymmer så mycket mer.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Allt är möjligt]]></title>
            <link>https://sasjo.github.io/gunnarsjoberg.se/allt-ar-mojligt</link>
            <guid>allt-ar-mojligt</guid>
            <pubDate>Tue, 11 Oct 2005 00:00:00 GMT</pubDate>
            <description><![CDATA[Du kan få allt i livet genom att fundera på vad ”allt” är för dig. Ungefär så säger Jennie Sjögren i artikeln bredvid. Jag tror hon har rätt nästan i allt.]]></description>
            <content:encoded><![CDATA[<p>Du kan få allt i livet genom att fundera på vad ”allt” är för dig. Ungefär så säger Jennie Sjögren i artikeln bredvid. Jag tror hon har rätt nästan i allt.</p><p>Det är skillnad på allt och allt. Tänk om jag hade allt de har, säger den försmådde och störs av de förälskade som går hand i hand. Vi jämför oss med den som har vad vi saknar och då kan till och med kärlek bli en provokation. Den som anses ”ha allt” blir utsatt för barndomens mörkaste projektioner: Hon tror att hon är nåt, har fått allting gratis eller skott sig på andras bekostnad. Problemet är bara att ingen har allt.</p><p>Att tro att någon har allt förutsätter att vi inte känner den personen – vi låter ytan blända oss och vet inte vad som gömmer sig bakom. Förvisso kan det vara en ganska behaglig inställning till andra människor, framförallt de vi inte vill lära känna. Vi slipper bry oss, lyssna och försöka förstå. Våra fördomar och tvärsäkra omdömen gör världen stabil. Hon har allt, jag ingenting. Hon är lyckad, jag ett offer. Svart och vitt, punkt och slut.</p><p>Att vara människa är att sakna. Det låter dyster men samtidigt är det ju rättvist, eller hur? Ingen har allt och den som tror sig ha allt förlorar till och med det hon har.</p><p>Jag skrev en krönika för något år sedan om alla människors ensamhet. I djupet av vårt inre är vi ensamma, men ensamheten kan vi hålla tillbaka genom sällskap, konsumtion eller vad det nu är som håller missmodet stången. Men förr eller senare ställs vi inför ensamheten – i dödens närhet, när den älskade lämnar oss, när allt vi trodde var sant plötsligt inte är det.</p><p>I den meningen kan ingen ha allt och i den meningen är alla också ett offer. Varje människa bär på ett tomrum, en saknad efter Något eller Någon. Vi föds in i en längtan. Är det inte därför så många jagar desperat för att fylla sitt tomrum medan andra inte orkar leva med det?</p><p>Allt jag önskar… så säger den som kommit till insikt, den som bejakat bristen och sträcker sig efter det enda viktiga. Allt jag önskar är… inte allt, men väl en famn att falla i, en hand att hålla, en vänskap som bär. Allt jag önskar är… inte stora saker men väl att få vila en stund, tid för mig själv, en dag utan stress.</p><p>När vi tänker så, har vi allt. Vi kan aldrig äga allt, men i korta ögonblick kan våra livs tomrum fyllas och vår längtan mättas. Då, i de korta ögonblicken, har vi allt. </p><p>”Alltet” är en gudsvind som sveper över jorden. Det svåra är att leva lyhört så att vi hör dess viskning, öppet så vi känner dess beröring.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Satsa på Dick Gordon]]></title>
            <link>https://sasjo.github.io/gunnarsjoberg.se/satsa-pa-dick-gordon</link>
            <guid>satsa-pa-dick-gordon</guid>
            <pubDate>Sun, 09 Oct 2005 00:00:00 GMT</pubDate>
            <description><![CDATA[Måste man vara psykopat för att jobba som VD? Jag bara undrar, för det finns ju så många artiklar som handlar om just det. Chefen som en psycho in spe. Kan det verkligen stämma?]]></description>
            <content:encoded><![CDATA[<p>Måste man vara psykopat för att jobba som VD? Jag bara undrar, för det finns ju så många artiklar som handlar om just det. Chefen som en psycho in spe. Kan det verkligen stämma?</p><p>Jag tror inte det. Framförallt undrar jag vad det är för fel med att vara snäll.</p><p>Jag är chef, inte för ett företag men för en avdelning med ca 40 personer anställda. Dessutom läser jag Chef, en tidning jag inte riktigt trivs med. Eller känner mig bekväm med, för att nu prata moderiktigt. Det är nåt flåshurtigt med tidningen som gör mig trött. Jag läser en massa tips om vad chefen bör tänka på, en massa intervjuer med personer som är chef i största allmänhet – det verkar inte spela nån roll i vilken bransch de jobbar, bara de får vara chef. Märkligt, tänker jag som vill vara chef för att kunna påverka utvecklingen i kyrkan. Inte Electro Helios.</p><p>Det behövs inte fler psykopater i näringslivet. Inte fler kallhamrade, stålblå män eller kvinnor som är beredda att göra vad som helst för att nå sina personliga mål. Inte fler regler och hot, inte större avstånd.</p><p>Vad som behövs är fler Dick Gordon. Han var chef men fick sparken från ett engelskt familjeföretag med ekonomisk stor- (eller snarare rov-) drift. Ägarna tyckte han var för dyr. De anställda protesterade och affärerna gick snabbt sämre. Utan Dick Gordon fungerade inte företaget.</p><p>Vad var Dicks styrka? Jo, han var den ende chef som hade en nära, vardaglig kontakt med de anställda. Han förstod deras situation, lyssnade till deras resonemang. Utan honom uppstod ett gap som gav rum för meningslöshet, alienation och uppgivenhet.</p><p>Kanske bor det en Dick Gordon inom oss alla. Åtminstone bör det finnas en inom varje organisation och företag. En människa som vågar vara människa, som vågar leva nära och lyhört. En sårbar chef som vill värme och vänskap.</p><p>Jag bläddrar förstrött i den där tidningen. Ska jag säga upp prenumerationen? Det finns för många slipsknutar där, hårt sammanpressade bakom trånga kavajer. Bakom slipsen bultar chefens hjärta, fyllt av frågor om kärlek, vänskap, mening, framtid, liv och död. Jag önskar att han kunde knäppa upp för ett ögonblick. Andas ut det instängda, andas in livet. Anställa Dick Gordon eller återfinna honom i sig själv.</p><p>/Gunnar Sjöberg</p>]]></content:encoded>
            <category>Näringsliv Norrbotten</category>
        </item>
        <item>
            <title><![CDATA[En sista replik]]></title>
            <link>https://sasjo.github.io/gunnarsjoberg.se/en-sista-replik</link>
            <guid>en-sista-replik</guid>
            <pubDate>Tue, 04 Oct 2005 00:00:00 GMT</pubDate>
            <description><![CDATA[Vi har köpt en tavla. Den heter Dyk och är 2 meter hög, 70 centimeter bred. Det mesta är turkost vatten i en simbassäng med två banor åtskilda av en orange lina. På motsatta sidor står två flickor beredda att hoppa i för att simma till andra sidan. Tavlan lyser av liv, lust och en aning frusen rädsla inför det stora äventyret. Vem har inte känt så när man stått barfota på badhusets kalla kakel? Simborgarmärke, hejåhå, hela världen tittar på.]]></description>
            <content:encoded><![CDATA[<p>Vi har köpt en tavla. Den heter Dyk och är 2 meter hög, 70 centimeter bred. Det mesta är turkost vatten i en simbassäng med två banor åtskilda av en orange lina. På motsatta sidor står två flickor beredda att hoppa i för att simma till andra sidan. Tavlan lyser av liv, lust och en aning frusen rädsla inför det stora äventyret. Vem har inte känt så när man stått barfota på badhusets kalla kakel? Simborgarmärke, hejåhå, hela världen tittar på.</p><p>Döden är ett hav ingen av oss kan fly. Denna fördömda död som har så stor makt. Den skiljer barn från sina föräldrar, syskon från syskon, älskande från varandra, vänner från vännen. Förr eller senare måste vi dyka ner i det havet, men det är ju ingen tröst. Inte kan det väl kännas bättre bara för att ingen av oss kommer undan? Åh, jag avskyr döden, den stjäl så mycket och så många ifrån oss. </p><p>Artikeln bredvid handlar om makt och maktspråk. Finns det någon mäktigare än döden, vars språk är smärta och ensamhet? Vi går mot döden vart vi går… döden är som en magnet som hungrigt drar allt levande till sig. Finns det någon motkraft, något eller någon som är starkare? </p><p>Jag tror det. Döden har bara näst sista ordet, det finns en replik som återstår. En röst som säger: ”Kom till mig”. Så lyder jordelivets slutord och så lyder välkomsthälsningen till det som väntar. Kom till mig.</p><p>Dag Hammarskiöld skrev så här: ”Från bortom fyller något mitt väsen med sitt ursprungs möjlighet”. Läs raden långsamt, flera gånger. Från bortom fyller något mitt väsen med sitt ursprungs möjlighet. Rösten, den som får sista ordet, sjuder av liv och nya möjligheter. Den når oss utifrån men fyller oss inifrån. </p><p>”Död, var är din seger? Död var är din udd”, frågar Paulus nästan hånfullt när han beskriver hoppet om en odödlighet bortom dödligheten. Kanske känner vi igen trotsigheten hos vänner som kämpat mot döden i flera år. Vänner som vägrat lyssna till dödens maktspråk för att istället lyssna till livet… och därmed fyllas av sitt ursprungs möjlighet. Vänner som förvånat läkare och experter med sin obändiga vilja att leva trots det som hotar. Vänner som visar oss att döden kan bryta ner kroppar, men inte det liv som gömmer sig innanför. Bortom.</p><p>Jag rör vid tavlan och ber en bön för henne som målat den. Dödens makt är stark, men det finns ett liv som är starkare. Det fortsätter, på andra sidan. Jag vill ropa ett löfte till konstnären, så att hennes familj och alla vi andra kan höra: Du dyker, men drunknar inte.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[En gång till]]></title>
            <link>https://sasjo.github.io/gunnarsjoberg.se/en-gang-till</link>
            <guid>en-gang-till</guid>
            <pubDate>Tue, 20 Sep 2005 00:00:00 GMT</pubDate>
            <description><![CDATA[Jag var på fest häromkvällen. 70 personer var samlade, förenade av att på olika sätt ha varit med om att organisera mottagandet av de döda hemkomna från flodvågskatastrofen i Asien.]]></description>
            <content:encoded><![CDATA[<p>Jag var på fest häromkvällen. 70 personer var samlade, förenade av att på olika sätt ha varit med om att organisera mottagandet av de döda hemkomna från flodvågskatastrofen i Asien.</p><p>Festen var väldigt trevlig och kanske låter det provocerande. Hur kan man ha fest mitt i en sån tragedi? Men sorgen och glädjen vandrar tillsammans. Vi firade att riten för mottagandet har hållit, att tålamodet har burit och att sammanhållningen och samarbetet varit så bra. Det hade kunnat bli rutin av alltihop, men det blev det inte. I nöden prövas inte bara vännen utan också uthålligheten. </p><p>Det har nu gått 267 dagar sedan tsunamin. 517 döda svenskar har identifierats och i de flesta fall sänts hem till Sverige. 26 återstår, varav hälften är mycket små barn. Ett väldigt antal sörjande har gråtit vid kistorna, sjungit Blott en dag och funnit sånger, dikter och famntag som på något sätt gett kraft att gå vidare.</p><p>Redan när vi utarbetade riten för mottagandet på flygplatsen Ärna utanför Uppsala, sa vi att den skulle präglas av värdighet, tålamod och respekt för den enskilde. Nu prövas tålamodet. Styrkan att stå kvar, en gång till och en gång till. Stå kvar för att möta ännu en död, ännu några förtvivlade anhöriga. Vi väntar på de 26.</p><p>Ofta är det tålamodet som brister. Vi ger den övergivna tre månader för att komma över skilsmässan, den sörjande sju för att komma över sorgen. Sen ska livet vara som förr, utan svek och sorg. Kom igen nu, dags att gå vidare! Äntligen fredag, after work och tre stora stark gör livet som förr! Men ingen öl kan släcka törsten efter mening, liv, sällskap. </p><p>Jag vill inte moralisera, bara sorgset konstatera att vår goda vilja sällan räcker hela vägen fram. Så är det att vara människa, stark och svag på samma gång. Fast vi vill så orkar vi inte lyssna till den drabbades berättelse en gång till. I värsta fall slutar vi besöka henne, eller byter trottoar när vi möter honom. Smärtan kräver tålamod av den slagnes vänner.</p><p>Mitt under festen tänkte jag att döden inte är livets motsats. Det finns ett Liv som rymmer både liv och död. Just nu, i höstens sprakande färger, blir det så tydligt. Naturen dör för att få liv igen. Den rytmen är vi också en del av, vi lever och dör inom ramen för det Liv som rymmer allt.</p><p>Inom den ramen, eller handen för att nu citera Blott en dag, lever även de vars liv dränktes av tsunamin. I det livet bär alla ett namn, även de små barn vars kroppar inte kan återfinnas eller identifieras. I den handen lever alla. Alltid.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Hammarslag och vemod]]></title>
            <link>https://sasjo.github.io/gunnarsjoberg.se/hammarslag-och-vemod</link>
            <guid>hammarslag-och-vemod</guid>
            <pubDate>Tue, 06 Sep 2005 00:00:00 GMT</pubDate>
            <description><![CDATA[KG Hammar ska avgå. Hur kul var det beskedet, några veckor innan kyrkovalet? KG Hammar som tydligare än många vågat stå upp för kristendomens innersta väsen; kärlek, försoning och respekt för varje människa. Vad händer nu?]]></description>
            <content:encoded><![CDATA[<p>KG Hammar ska avgå. Hur kul var det beskedet, några veckor innan kyrkovalet? KG Hammar som tydligare än många vågat stå upp för kristendomens innersta väsen; kärlek, försoning och respekt för varje människa. Vad händer nu?</p><p>Vi var många som blev besvikna när han gav beskedet på ett präst- och diakonmöte i Uppsala för någon vecka sedan. Det var ett riktigt hammarslag, särskilt eftersom syftet med mötet var att väcka uppmuntran. Å andra sidan kan jag förstå honom. Det finns gränser för vad en människa kan orka med och tåla.</p><p>Självklart finns det många som jublar och anar morgonluft. KG Hammars främsta kritiker har funnits i den egna organisationen, folk som sett honom som en förnekare. Jag tror inte någon annan ärkebiskop har utsatts för så många påhopp, så mycket förtal och oförsonlig kritik som KG Hammar. Ändå har han fortsatt kämpa för det centrum i tron han värnat om. Ett centrum som bär ett namn: Jesus Kristus.</p><p>Jag vet inte mer om Hammars motiv till avgång än någon annan. Vad jag vet är hans innerliga fromhet, hans längtan efter fördjupning och mystik. Han har sökt sanningen, i medvetenhet om att den aldrig låter sig fångas. Ändå har han fortsatt. Bara den som inget förstått kallar honom förnekare.</p><p>Jag tror inte han ger upp, det handlar inte om det. Däremot om andra prioriteringar, att livet rymmer dimensioner – eller kallelser – som väger tyngre än en ärkebiskopsstol. </p><p>Men jag tror också att det finns ett vemod i hans beslut. En sorglig insikt om att beundran inte skapar förändring. Vad hjälper det en kyrka om alla håller med Hammar men ingen gör nåt åt det? Typ.</p><p>En god vän berättade för några år sedan hur glada många blev när hon kom som präst till en församling. Åh vad bra att du är här, fick hon höra nästan varje dag. Med visst vemod kunde hon ändå konstatera att det inte innebar någon förändring. Det var bra att ha henne ”som tanke” men hennes närvaro tycktes inte få någon konsekvens. </p><p>Kanske är det så KG Hammar känner i sina mörka stunder. Vem kan förändra den stora skutan Svenska Kyrkan? Vad kan en enda medlem, om än dess främste ledare, åstadkomma? Hur hindrar man intolerans i en samling där 80% av alla svenskar är med? Hur hindrar man ren dumhet, religiöst förtryck och förnekelse i dess rätta mening; oförsonlighet, hat och människoförakt. Vem kan skapa förändring?</p><p>Svaret är enkelt: Du och jag. Den 18 september är det kyrkoval och då har alla medlemmar över 16 år chans att rösta och forma kyrkans framtid. Varför inte ta den chansen? </p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Varmt vatten]]></title>
            <link>https://sasjo.github.io/gunnarsjoberg.se/varmt-vatten</link>
            <guid>varmt-vatten</guid>
            <pubDate>Sun, 04 Sep 2005 00:00:00 GMT</pubDate>
            <description><![CDATA[Det finns ortsnamn som gör att man betvivlar de boendes stolthet över sin hembygd. Typ Kräkångersnoret strax norr om Umeå. Hur roligt är det att tvingas bokstavera det namnet för en lomhörd lyssnare? Hur skojiga är vitsarna när byns alla barn får magsjuka?]]></description>
            <content:encoded><![CDATA[<p>Det finns ortsnamn som gör att man betvivlar de boendes stolthet över sin hembygd. Typ Kräkångersnoret strax norr om Umeå. Hur roligt är det att tvingas bokstavera det namnet för en lomhörd lyssnare? Hur skojiga är vitsarna när byns alla barn får magsjuka? </p><p>Mycket riktigt bytte Kräkångersnoret namn häromåret. Nu heter byn Lövsele. Grattis.</p><p>Å andra sidan finns det ortsnamn som borde leda till enorm inflyttning. Tillflykten är ett sådant – vem vill inte luta sig mot en solig ladugårdsvägg i Tillflykten? Ensamheten är ett annat, det är där den där underbara armbryterskan bor. Vem skulle inte vilja ha en lättillgänglig sommarstuga i Ensamheten?</p><p>För någon vecka lärde jag mig ett annat ortsnamn. Jag var på fest och stod och pratade med en kvinna från Flarken (som sagt, det finns ortsnamn och det finns ortsnamn). Fram kom en leende man och gav mig ett sommarvarmt handslag. Jaså, sa han, och tittade på min namnskylt där det stod Uppsala. Långväga gäster. På hans stod det Varmvattnet.</p><p>Varmvattnet ligger några kilometer, eller ledningar kanske man skulle säga, från Flarken. Hur härligt ska livet inte vara där, med en konstant behaglig temperatur både i kropp och sinne. Åh, ortsnamnet ligger så rätt i munnen med alla långsamma a;n att det nästan vattnas, eller hur? </p><p>Varmvattnet är inte Kommunikationscentrum I Norr eller något annat storslaget. Det är något ännu större, en by för alla som älskar att duscha och inte frysa. En by fylld av varmhjärtade människor. Åtminstone vill jag tro att det är så.</p><p>Jag höll den glade mannens hand länge och hans leende stelnade aldrig. Till och med hans blick var varm.</p><p>Jag är ingen expert på ortnamn men lite spännande är det att alla dessa byar är små och att de fortsätter vara små. Det sker ingen inflyttning och kanske beror det på att vi värjer oss för det stora i det lilla. Istället för närheten i det lilla söker vi avståndet i det stora. Staden blir ett skydd mot själens kalhygge. Snälla, tuta i bilen så jag slipper höra mitt inre tomma eko. Typ.</p><p>Kan det vara så att dessa västerbottniska byar fortsätter vara små för att vi innerst inne fruktar både tillflykt, ensamhet och alltför mycket värme? För att inte tala om kräkångersnor. </p><p>/Gunnar Sjöberg</p>]]></content:encoded>
            <category>Näringsliv Norrbotten</category>
        </item>
        <item>
            <title><![CDATA[Kallad att leva]]></title>
            <link>https://sasjo.github.io/gunnarsjoberg.se/kallad-att-leva</link>
            <guid>kallad-att-leva</guid>
            <pubDate>Tue, 23 Aug 2005 00:00:00 GMT</pubDate>
            <description><![CDATA[I begynnelsen var etiken. Så skriver filosofen Immanuel Levinas och menar att varje människa är kallad att leva sitt liv tillsammans med andra. Jag vet att jag berört samma tema i andra krönikor, men Levinas är så klok att han kan upprepas. Hans tanke är att barnet, i samma ögonblick som det föds, nås av ropet från ”Den Andre”, dvs världen runt omkring; andra människor, naturen, hela skapelsen, Gud. Det är ett rop om engagemang, en vädjan om att se och bli sedd.]]></description>
            <content:encoded><![CDATA[<p>I begynnelsen var etiken. Så skriver filosofen Immanuel Levinas och menar att varje människa är kallad att leva sitt liv tillsammans med andra. Jag vet att jag berört samma tema i andra krönikor, men Levinas är så klok att han kan upprepas. Hans tanke är att barnet, i samma ögonblick som det föds, nås av ropet från ”Den Andre”, dvs världen runt omkring; andra människor, naturen, hela skapelsen, Gud. Det är ett rop om engagemang, en vädjan om att se och bli sedd.</p><p>Vi föds in i en relation, ett sammanhang, och livets svåra konst är att etablera ett förhållningssätt både till det som finns inom oss och utom oss.</p><p>Lev din dröm säger superkändisen och är beredd att både blunda och slå dövörat till allt och alla bara för att nå sitt mål. Det är ett helt annat perspektiv, där varje människa föds ensam och med ansvar bara för sig själv. Men hur kan man förverkliga sig själv på egen hand? Är det inte i mötet med andra vi växer? I delandet av liv. </p><p>Du är kallad till tjänst, skriver Martin Luther. Vårens sista krönika handlade ju om Luther, så jag hoppas det är okej att några tankar av honom spiller över även till höstens första krönika. Luther menar att varje människa är kallad att leva i kärlek till sin medmänniska och hela skapelsen. Och det är inte plikt han pratar om, eller ett kravfullt liv med dåligt samvete som enda kraftkälla. Han talar inte heller om särskilt exklusiva kallelser till speciella yrken (typ präst), utan han menar att vår kallelse är till vardagslivet, umgänget med de och det som finns omkring oss. Han vill visa på glädjen som följer ur ett tjänande livsperspektiv. Långt mer än krav, plikter, ”måsten” och ”borden” kan en generös och kärleksfull livshållning ge kraft och mening.</p><p>Så talade Luther och Levinas, men vad säger då vi? Åhåjaja? Hur lätt är det att känna sig ”kallad” när man motvilligt kämpar sig tillbaka till arbetet efter en semester. Eller när man inte längre orkar eller behövs. Vari ligger glädjen att tjäna en arbetsgivare? Borde inte semester vara norm och arbete en avvikelse?</p><p>Både vemod och missmod har en given plats i våra liv, men ett sätt att hålla det i schack är att höja blicken – att se bortom arbetet eller bristen på arbete. Tänk om det är så att vi är kallade allihop. Kallade att försöka bygga en så bra höst som möjligt. Kallade att se både smärtan och glädjen i ansiktet. Kallade att söka oss närmare varandra, göra oss beroende av andra. Kallade att arbeta och vila och leva medan vi lever.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Luthers Lilla Sommarkatekes]]></title>
            <link>https://sasjo.github.io/gunnarsjoberg.se/luthers-lilla-sommarkatekes</link>
            <guid>luthers-lilla-sommarkatekes</guid>
            <pubDate>Tue, 14 Jun 2005 00:00:00 GMT</pubDate>
            <description><![CDATA[Luther skulle skratta högt åt sin egen hågkomst. Han, en av de råaste skämtarna i Wittenberg, förknippas med livsförnekelse. Hrmpf, ett sånt skämt!]]></description>
            <content:encoded><![CDATA[<p>Luther skulle skratta högt åt sin egen hågkomst. Han, en av de råaste skämtarna i Wittenberg, förknippas med livsförnekelse. Hrmpf, ett sånt skämt!</p><p>Nathan Söderblom skrev 1917 en bok om Luther med rubriken ”Humor och Melankoli”. Det antas att Söderblom själv led av depressioner och därför speglade Luthers liv i pendlingen mellan livsmod och missmod. Oavsett vilket, kämpade Luther hårt mot missmodet.</p><p>Inför semestern vill jag ge min version av Luthers Lilla Sommarkatekes. Han skrev ingen sådan, men i olika skrifter angav han många botemedel mot missmod. Eller snarare nycklar till livsmod. Jag ger dig hela knippan i min tolkning, kanske några passar till dina inre lås.</p><p>1<!-- -->.<!-- --> Ordet. Luther menar Guds ord, men inte bara begränsat till Bibelns bokstäver. Guds<br>
<!-- -->ord öppnar upp nya perspektiv med hjälp av hela skapelsen, konsten och människors tilltal. Öppna dina sinnen, lyssna efter de ord som ger liv.</p><p>2<!-- -->.<!-- --> Vänskapen. I ett gott sällskap fördrivs missmodet. Håll dig nära dina vänner. Se ditt beroende, luta dig mot de andras styrka. Du är inte ensam och allt hänger inte på dig.</p><p>3<!-- -->.<!-- --> Kroppen. Ät, drick och sov gott, unna dig det som ger glädje. Lyssna till din kropp och lev så länge du lever.</p><p>4<!-- -->.<!-- --> Musiken. Luther frågar: ”Vill du upprätta de som är sorgsna eller skrämma de som är glada, uppliva de som misströstar, hota de övermodiga, lugna de som älskar, mildra de som hatar? Kan du då finna någonting som är verksammare än musiken?”</p><p>5<!-- -->.<!-- --> Humorn. Ett gott skratt förlänger livet, framförallt förmågan att skratta åt människans ringhet och förträfflighet. Den äkta humorn sårar inte, den bara avslöjar och upprättar. Att kunna skratta åt sig själv är en välsignelse.</p><p>6<!-- -->.<!-- --> Bönen. Lev öppet inför Gud, du behöver inte göra dig bättre eller sämre än du är. Var inte rädd, ha tillit till att du duger. Bönen är en livshållning som befriar från självhävdelse och självförminskning.</p><p>7<!-- -->.<!-- --> Trösten. Se alla som vill ge dig tröst - ta emot den. Och se de som behöver din - ge den. Förtvivla inte, det finns förlåtelse och kärlek. Mot det dåliga samvetet ska du enligt Luther säga: ”Du är en liten droppe.” Gud är en oändlig eld som torkar upp den droppen.</p><p>8<!-- -->.<!-- --> Arbetet. Konstigt råd i semestertider, men Luther var särskilt förtjust i tankearbetet. Han jublade när han fick argumentera mot påven. Reflektera, prova nya tolkningar och utmana sanningar. Tänk nytt och tänk om.</p><p>Tacka Luther för Lilla Sommarkatekesen, stoppa Livsmodets nycklar i din ficka och ta emot den blomstertid som kommer.</p><p>Vi möts igen,</p><p>Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Is i magen]]></title>
            <link>https://sasjo.github.io/gunnarsjoberg.se/is-i-magen</link>
            <guid>is-i-magen</guid>
            <pubDate>Tue, 31 May 2005 00:00:00 GMT</pubDate>
            <description><![CDATA[Frank Furedi hävdar att det inte längre finns någon kollektiv solidaritet och att allt i vår tid individualiseras och blir terapeutiskt. Han tycker känslan fått för stor plats i vårt samhälle, på bekostnad av det politiskt rationella. Kanske har han rätt. När förloraren utpumpad kommer i mål frågar journalisten ”Hur känns det”. Snälla, det ser väl ändå alla. Den intressanta frågan vore ”Hur ska du göra för att vinna”.]]></description>
            <content:encoded><![CDATA[<p>Frank Furedi hävdar att det inte längre finns någon kollektiv solidaritet och att allt i vår tid individualiseras och blir terapeutiskt. Han tycker känslan fått för stor plats i vårt samhälle, på bekostnad av det politiskt rationella. Kanske har han rätt. När förloraren utpumpad kommer i mål frågar journalisten ”Hur känns det”. Snälla, det ser väl ändå alla. Den intressanta frågan vore ”Hur ska du göra för att vinna”.</p><p>Men kanske har Furedi också fel. Väldigt fel, för vad var det Tsunamin väckte? Var det inte vår kollektiva solidaritet?</p><p>Hårda killar dansar inte, skrev Norman Mailer för många år sedan. En riktig karl gråter inte heller, det har vi fått lära oss sen barnsben. Är det annorlunda nu? Jag tror inte det. Egentligen tror jag det har med åldern att göra.</p><p>Här i Uppsala finns många unga killar från Turkiet. De går i bredd på trottoaren och till och med den rullstolsburne flyttar på sig. Tuffa killar viker aldrig undan. En dag såg jag en gammal tant som gick rakt fram. Killarna hoppade förskräckt åt sidan. Deras pappor sitter sedan länge och lutar sig mot husväggen.</p><p>”Mitt problem är att jag blir så rörd” sa en god vän som också är präst. Han skulle leda en vigsel och jag sa ”jag blir också rörd ibland” utan att begripa vad han menade. För när vigseln väl var igång så grät han floder. Han tänkte på sina barn och barnbarn, sina vänner och all kärlek som rymdes i de älskandes hjärtan. Han grät mycket mer än brudens mor.</p><p>”Is i magen” sa en annan god vän som är jurist. Samtalet handlade om principer för rekrytering. Om konsten att inte ”tycka synd” om de sökande som får ett nej och i värsta fall ge jobbet till fel person bara för att ”vara snäll”. Om risken att låta känslan besegra förnuftet. Is i magen, syster och bror.</p><p>Vem har rätt, juristen eller prästen? Båda, naturligtvis.</p><p>Ibland är mognad att ta till sig av andras känslor, att öppna upp och bli en del av det som sker. Precis så gjorde kungen i samband med Tsunamin. Men ibland är också mognad raka motsatsen; att ställa sig utanför, använda magmusklerna för att stå emot den inre känslostormen. På en begravning kan prästen inte gråta mer än änkan. </p><p>Jag tror både på känsla och förnuft. Is i magen och varma hjärtan. Jag tror också på det kollektivas återkomst. Skillnaden är att de nya uttrycken formas av fria individer som känner för gemenskap. Inte av makthavare som försöker återskapa det gamla.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Ett rikt liv]]></title>
            <link>https://sasjo.github.io/gunnarsjoberg.se/ett-rikt-liv</link>
            <guid>ett-rikt-liv</guid>
            <pubDate>Tue, 17 May 2005 00:00:00 GMT</pubDate>
            <description><![CDATA[”Skönheten kommer inifrån” säger supermodellen. ”Pengar har ingen betydelse” säger supermiljonären. Visst, det är sant, men hur ska vi kunna tro dem?]]></description>
            <content:encoded><![CDATA[<p>”Skönheten kommer inifrån” säger supermodellen. ”Pengar har ingen betydelse” säger supermiljonären. Visst, det är sant, men hur ska vi kunna tro dem?</p><p>”Be om vad du vill, jag ska ge dig det” sa Gud till kung Salomo. Han var son till David och Batseba och hade precis efterträtt David som Israels kung på 900-talet f.Kr. Landet stod i full blom, templet skulle snart börja byggas och alla fiender var besegrade. Arvet efter fadern var stort.</p><p>Be om vad du vill, jag ska ge dig det. Kanske har ingen av oss fått ett så fantastiskt erbjudande, men ett av de vanligaste samtalsämnena är väl vad vi skulle göra om vi vann en miljon. Eller tio. Om vi fick chansen, vad skulle vi önska oss? Ännu mera pengar? Hus i Spanien? En ny bil? En trevlig man? Ett lyckligt liv? En ledig kväll? Ett leende? En kram? En blick? Vad som helst bara inte det som är?</p><p>Jag gillar sådana samtalsämnen, trygg i vetskap om att jag varken kommer att vinna en miljon eller få allt jag ber om. Drömmar lyfter blicken och lockar fram skratt. Därför tycker jag det är så omåttligt trist att höra surmulna Trisslott- eller Bingolottovinnare säga att de minsann ska spara allt de vunnit. Här ska inte levas, här ska bara sparas. För vem och vad, undrar jag då. Blir det mer liv om man sparar in på att leva? Är det inte tvärtom? Liv förökas av liv.</p><p>När Gud gav sitt generösa löfte till Salomo bad han om ett lyhört sinne. Hoppsan. När han väl hade chansen att infria alla sina innersta drömmar så bad han om ett lyhört sinne! Behöver jag skriva att Gud blev glad av hans bön? Undrar vad familjen sa.</p><p>Salomo var en vis man. Han förstod att den som vill leva ett rikt liv måste vara lyhörd. Säkert hade han lärt sig det av pappa David, som skrev massor av psaltarpsalmer som handlar om lyhördhet. Om konsten att leva öppet, att vidga istället för att stänga.</p><p>Att slå dövörat till är en dålig strategi som bara ger en illusion av lugn och sammanhang. Den som har ett lyhört sinne vågar bejaka sitt inre, även när det är kaos. Den lyhörde vågar också bejaka beroendet av andra, att vi inte lever våra liv ensamma utan att vi är födda in i ett sammanhang.</p><p>”No man is an island” skrev poeten John Donne på 1600-talet. Allt finns inte inom oss, vi måste öppna våra liv för att ta emot det som finns utanför vårt eget. Att bli berikad är inte att stjäla av andra utan att dela med andra, eller hur?</p><p>Om det nu är så att livet är en relation, hur fattig är då inte den som stänger sina sinnen. Och hur rik är inte den som vågar öppna dem.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Vidga världen]]></title>
            <link>https://sasjo.github.io/gunnarsjoberg.se/vidga-varlden</link>
            <guid>vidga-varlden</guid>
            <pubDate>Tue, 03 May 2005 00:00:00 GMT</pubDate>
            <description><![CDATA[”Bara vi inte glömmer att producera socialtjänst”, sa en socialchef när personalen föreslog mer tid för varje besökare. Häpp, tänkte jag och gick för att producera lite själavård.]]></description>
            <content:encoded><![CDATA[<p>”Bara vi inte glömmer att producera socialtjänst”, sa en socialchef när personalen föreslog mer tid för varje besökare. Häpp, tänkte jag och gick för att producera lite själavård.</p><p>”What´s in it for me”, sjunger en babyröst på radio och sammanfattar en livsinställning. Vad tjänar jag på detta? Med den frågan försöker vi navigera oss fram genom tillvaron. Nyttoeffekten har blivit vår ledstjärna, som om livet vore en affärsuppgörelse. Somliga vänner anses nyttigare än andra, somliga middagar är värda att säga ja till, andra inte. Somliga händer ska skakas, andra ska släppas. Nyttigt, men ack så cyniskt.</p><p>”Allt väl”, frågar den flyktige. De flesta av oss svarar ja – lika flyktigt – men vem kan egentligen svara på en så kolossal fråga? För vem är allt väl? Problemet är att det till nyttoeffekten hör ett ständigt krav på utvärdering. Valde jag rätt, var det värt det? Blixtsnabbt värderar vi utifrån en skala 1-10<!-- -->.<!-- --> Hur smakade maten, hur var retreaten, hur vacker är hon, hur mår du… inget område är för stort eller litet för att betygsättas. </p><p>Ur detta perspektiv är både eftertanke och empati en dålig affär. Eftertanke kostar tid och medkänsla suger energi och får oss att tappa fokus från självtillfredsställelse till samspel. Jag tror att det inom oss brinner en längtan både efter tid för tanke och medkänsla, men den styr vi undan med nedärvda fraser: ”Jag tycker synd om dig” säger Bull och skyndar vidare. ”Jag förstår” säger Bill utan att fatta. ”Vem bryr sig”, väser elake Måns.</p><p>En av livets största hemligheter är att givmildhet är lönsamt. Åt den som ger ska varda givet och den som förlåter ska få mycket förlåtet. Om vi bara satsar på vårt eget och lever livet som ett soloprojekt, då blir världen liten. Visst, vi kan blåsa upp våra liv men ju större desto tommare. Att vidga världen är att öppna upp för andra, att se de människor jag har omkring mig. Då berikas jag, mina erfarenheter blandas med andra.</p><p>På torsdag firar vi Kristi Himmelsfärds Dag. Några säger Kristi Flygares dag och bara de enfaldiga skrattar med. Dagen handlar inte om avstånd utan om närhet, varför blev lärjungarna annars så glada när Jesus försvann ur deras åsyn? Ibland är närheten så total att vi bara känner den som en värme. I en omfamning ser jag inte den som omfamnar men jag känner närvaron och stödet.</p><p>Så är det med empati – genom att dela mitt liv med andra blir det mera liv. Så är det också med Kristi Himmelsfärds Dag – att vi inte ser Gud är för att Gud omfamnar oss. </p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Ett slag i sänder]]></title>
            <link>https://sasjo.github.io/gunnarsjoberg.se/ett-slag-i-sander</link>
            <guid>ett-slag-i-sander</guid>
            <pubDate>Tue, 19 Apr 2005 00:00:00 GMT</pubDate>
            <description><![CDATA[Klockan hade stått stilla ett tag och urtavlan blev fundersam. Pendeln rörde sig inte en millimeter; bara tanken på ännu ett slag gjorde den helt matt. Problemet var att pendeln börjat tänka framåt; under 24 timmar skulle den tvingas pendla 86 400 gånger. Hur mycket blir det på ett år? Det var då den blev så trött. Det var inte arbetet som var problemet utan själva tanken på arbetet, alla slag som väntade.]]></description>
            <content:encoded><![CDATA[<p>Klockan hade stått stilla ett tag och urtavlan blev fundersam. Pendeln rörde sig inte en millimeter; bara tanken på ännu ett slag gjorde den helt matt. Problemet var att pendeln börjat tänka framåt; under 24 timmar skulle den tvingas pendla 86 400 gånger. Hur mycket blir det på ett år? Det var då den blev så trött. Det var inte arbetet som var problemet utan själva tanken på arbetet, alla slag som väntade.</p><p>”Slå ett slag i sänder”, sa urtavlan. ”Även om du kan föreställa dig allt som återstår, är det enda som krävs ett slag i taget”. Sakta började pendeln slå…</p><p>”Herre, din är dagen. Jag är dagens”, skrev Dag Hammarskjöld i Vägmärken. Hans livsinställning handlade inte om uppgivenhet utan om överlåtelse. Det är en väldig skillnad.</p><p>Men långt innan Hammarskjöld och långt innan alla började säga ”carpe diem” skrev Lina Sandell den psalm som inleds ”Blott en dag, ett ögonblick i sänder”. Långt innan vi började vår jakt på nuet, försökte hon få människan att varva ner och släppa taget. Eller snarare överlämna taget till den Gud som heter både Kraft och Råd.</p><p>Jag läser Per Harlings bok om Lina Sandell och förstår att den där berättelsen om klockan inspirerat henne. När hon hörde den sa hon: ”Det är dåraktigt att tillägga det närvarande ögonblicket det tillkommandes tyngd”. Sen skrev hon psalmen. Året var 1865.</p><p>Det finns en helig bekymmerslöshet och det är när vi lyckas balansera mellan det mänskliga och gudomliga, mellan vad som faktiskt är möjligt och vad vi med gott samvete får släppa ifrån oss. Det handlar om perspektiv – att inte tro sig vara gud men å andra sidan låta Gud just vara Gud, den för vilken ingenting är omöjligt.</p><p>Att psalmen är så omtyckt tror jag beror på att den tar livet på allvar. Morgondagen bär plågor i sin famn, inte bara glädje. Visst, så är det. Men Gud delar vårt nu, i varje andetag får vi andas ut krav och andas in löfte. Det är tröst för den slutkörde som inte orkar tänka på alla borden och måsten. Och tröst för den sörjande som inte kan tänka på en morgondag utan sin älskade.</p><p>En av de mest omtyckta bönerna är Sinnesrobönen, framvuxen ur AA-rörelsen och Tolvstegsprogrammet: ”Gud, ge mig sinnesro att acceptera det jag inte kan förändra, mod att<br>
<!-- -->förändra det jag kan, och förstånd att inse skillnaden.”</p><p>Den dåraktige tillägger det närvarande ögonblicket det tillkommandes tyngd. Den vise ber Sinnesrobönen, nynnar Blott en dag eller läser Hammarskjölds Vägmärken. Andetag för andetag.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Bifogad fil]]></title>
            <link>https://sasjo.github.io/gunnarsjoberg.se/bifogad-fil</link>
            <guid>bifogad-fil</guid>
            <pubDate>Sun, 17 Apr 2005 00:00:00 GMT</pubDate>
            <description><![CDATA[Jag skickar mig själv som bifogad fil till en kamrat. Gunnar Sjöberg.pdf heter filen. Det är jag, men bara nästan.]]></description>
            <content:encoded><![CDATA[<p>Jag skickar mig själv som bifogad fil till en kamrat. Gunnar Sjöberg.pdf heter filen. Det är jag, men bara nästan.</p><p>Vad det handlar om är att jag sökt nytt jobb och genomgått en massa tester. Jag har synats i sömmarna och sammanfattats på två A4-sidor. Fem timmar satt jag med en psykolog. Vi samtalade och jag gjorde stresstest, IQ-test och ett test där mina försvarsmekanismer avslöjades. Jag åt en banan och drack två koppar kaffe. Sällan har jag varit så mentalt utpumpad en söndagkväll.</p><p>Resultatet? Som sagt, två A4-sidor plus en insikt om att jag borde blivit stridspilot istället för präst. Jag är väldans stresstålig, kan uppfatta flera saker samtidigt, sortera information och bedöma faror i lagom takt.</p><p>Det är första gången jag varit med om ett så kallat chefs-test. Redan innan bestämde jag mig för att se det som ett intressant experiment och en förmån. De flesta i min ålder har gjort olika konditionstest och kollat kolesterol och vikt. Men hur många får möjlighet att väga sin själ, mäta sin stresstålighet och bedöma värderingarnas förankring? En inre besiktning helt enkelt.</p><p>Det kändes bra, ungefär som när jag förra våren satt på en konditionscykel hos Uppsalahälsan. Men sen kom nervositeten, väntan på det slutliga omdömet. Vad skulle testen visa? Skulle jag känna igen mig? Om inte, vem är jag då och vem har jag trott att jag varit?</p><p>Problemet är ju risken att sammanblanda testerna med sanningen om mig själv. Skulle testerna visa på vem jag egentligen är eller vem jag tror att jag är? Vad är i så fall bäst? Vad är sanning? Jag vet att det låter komplicerat, men det är ju som när vi hör oss själva på bandinspelningar eller ser avslöjande fotografier från badsemestern. Vi känner inte igen oss själva. Kanske lyckas vi då skylla på heshet eller dålig kamera, men vem kan skylla på en psykolog?</p><p>När jag nu läser Gunnar Sjöberg.pdf känner jag faktiskt igen mig. Både styrkan och svagheten kom fram, formulerat i korta meningar som jag och min kompis skrattat åt. Ibland är det bästa vi kan göra att skratta åt sanningen. Vågar vi skratta minskar rädslan och minskar rädslan kan vi till sist bli vän med sanningen. Även sanningen om oss själva.</p><p>Jobbet då? Jotack, jag fick det.</p><p>/Gunnar Sjöberg</p>]]></content:encoded>
            <category>Näringsliv Norrbotten</category>
        </item>
        <item>
            <title><![CDATA[Kul på jobbet]]></title>
            <link>https://sasjo.github.io/gunnarsjoberg.se/kul-pa-jobbet</link>
            <guid>kul-pa-jobbet</guid>
            <pubDate>Tue, 05 Apr 2005 00:00:00 GMT</pubDate>
            <description><![CDATA[Jag har ofta kul på jobbet och det har mina medarbetare också. Vi skämtar, ler och säger uppmuntrande saker till varandra. På anslagstavlan brukar jag rita roliga saker. Sen drar jag pappavitsar. Typ: Nu är det vår. Vems? Vår.]]></description>
            <content:encoded><![CDATA[<p>Jag har ofta kul på jobbet och det har mina medarbetare också. Vi skämtar, ler och säger uppmuntrande saker till varandra. På anslagstavlan brukar jag rita roliga saker. Sen drar jag pappavitsar. Typ: Nu är det vår. Vems? Vår.</p><p>Nä, riktigt så är det inte men vi brukar prata om vikten av att ha kul på jobbet, det som artikeln bredvid beskriver. Konsten att se jobbet som en möjlighet, inte ett tvång. Vill du inte jobba så kan du alltid låta bli, vi har ju ingen arbetsplikt i landet. Att du sen saknar pengar för att göra det du vill, tja, det problemet får du väl lösa då. </p><p>Tips: Jobba. Är du osäker? Fråga de många som längtar efter jobb men inte hittar nåt.</p><p>Vår vaktmästare brukar säga att han går till jobbet med ett leende varje dag. Tro mig, det beror inte på lönen. Vad det handlar om är att vara inkluderad, sedd och medräknad. Respekterad helt enkelt. En i gänget. Behövd och uppskattad.</p><p>När jobbet upplevs som en pina kan det bero på många saker; hopplösa arbetskamrater, trista arbetsuppgifter, dålig arbetsmiljö eller en knäpp chef. Men problemet måste ju inte ligga utanför mig själv, det kan också vara nåt som har med just mig att göra. Typ bristande kompetens, för få utmaningar eller allmänt livskaos. Huvudfrågan är: Vad kan jag göra åt saken?</p><p>Den sämsta lösningen är bitterhet och att utse sig själv till offer för en ond och oförstående omvärld. Att frånsäga sig makten över sitt eget liv är så ytterligt tragiskt. Självklart finns det en massa faktorer som gör att vi tvingas behålla ett jobb fast vi inte trivs med det, men jag tror att vi oftast gör det för att vi faktiskt vill nånting annat. Vi vill bo kvar, vi vill ha stabilitet, vi vill inte sänka lönen och vi vill inte ha mer ansvar. Därför jobbar vi kvar, trots allt. Behåller jobbet för att inte förlora något viktigare.</p><p>Då är vi tillbaka till ruta ett där det står: Lev ditt liv. För att göra det kanske jag väljer att stå ut med vissa saker, typ ett urtrist jobb eller en hopplös chef. Men då har jag i alla fall valt det… Att inte välja förändring är också ett val.</p><p>Kanske kan det hjälpa att betrakta sitt liv som ett belamrat bord. Det finns en massa saker på bordet, men bara du har makt att duka det. Vad kan du göra något åt, vad kan du inte påverka? Vad vill du ha där, vad vill du plocka bort? Vad handlar om att förändra situationen, vad handlar om att acceptera läget?</p><p>Kanske blir det inte mer kul på jobbet, men genom att se saker som de är skapas i alla fall någon slags ordning även i kaos.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Murar som faller]]></title>
            <link>https://sasjo.github.io/gunnarsjoberg.se/murar-som-faller</link>
            <guid>murar-som-faller</guid>
            <pubDate>Tue, 22 Mar 2005 00:00:00 GMT</pubDate>
            <description><![CDATA[Det närmsta jag kommit ett kloster är att jag övernattat på några. Det närmsta jag kommit en sekt är att jag bott tre mil från Knutby.]]></description>
            <content:encoded><![CDATA[<p>Det närmsta jag kommit ett kloster är att jag övernattat på några. Det närmsta jag kommit en sekt är att jag bott tre mil från Knutby.</p><p>Det finns något dubbelt i detta med klosterliv. I artikeln bredvid kan du läsa om syster Patrizia, nunna på Birgittagården. Att ”gå i kloster”, är det att fly från livet eller till livet?</p><p>Säkert är motiven olika. I Patrizias fall är jag övertygad om att det handlar om hennes längtan efter helhet och hängivenhet. Hon vill leva sitt liv helt för Gud, därför väljer hon medvetet bort det vardagsliv vi andra har att leva i. Hon avstår för att finna.</p><p>Andra gånger är motivet att fly världens krav. Klostrets murar och inrutade schema gör livet begripligt och kontrollerbart. Du gör vad andra bestämt att du ska göra och risken för störningar är minimal. Inga dagistider där inte…</p><p>Ett kloster är ingen sekt. Meningen med klostret är att det ska hjälpa oss som lever på andra sidan muren. De fromma innanför ber för oss utanför och de vita väggarna reser sig som ett skydd runt livets källa. Klostren är som fyrbåk som lyser i en mörk värld och öppnar upp för en djupare insikt. Så är åtminstone den ädla tanken.</p><p>Sekten är ett fängelse, en självförhärligande gemenskap där alla som tycker annorlunda är fiender. Sekten ber för sina egna men förbannar de annorlunda. Den stänger inne och begränsar. Klostret har med livet att göra, sekten med döden.</p><p>Viljan att fly finns inom oss alla, hur ska vi annars förklara döda timmar framför Big Brother eller hysteriska stunder i Knutby? När livet blir för komplicerat är det skönt att försvinna in i en hjärndöd dokusåpa eller hjärntvättad sekt. Flykten är en underskattad utväg.</p><p>Åhåjaja. Medan jag skriver känner jag att det är nåt med de där murarna jag inte gillar. Klostret har murar utåt men är öppet uppåt och kanske är det okej. Men ändå. Handlar inte kristen tro om frihet?</p><p>Nu väntar påsken. Dramat för 2000 år sedan är också dramat om våra egna liv. På skärtorsdagen möter vi sveket, allt som inte blev; vännerna som tystnade, kärleken som dog, drömmarna som gick i kras. På långfredagen ser vi skulden och förlusterna vi samlat på oss; allt som blev fel fast vi inte ville det. På lördagen väntar vi på liv, som kornet längtar efter vår. På påskdagen skingras dimmorna av en evig soluppgång, stenarna i vårt bröst välts undan och hjärtat öppnar sig. Påsken är frihetens seger över allt som begränsar, öppenhetens triumf över instängdheten.</p><p>Varför gå i kloster? Nu är tid för murar att falla.<br>
<!-- -->Glad påsk!</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Tvärtom]]></title>
            <link>https://sasjo.github.io/gunnarsjoberg.se/tvartom</link>
            <guid>tvartom</guid>
            <pubDate>Sun, 06 Mar 2005 00:00:00 GMT</pubDate>
            <description><![CDATA[Ganska ofta lyser det ”oläsligt kort” när jag försöker betala maten med ICA-kortet eller parkeringen med Shell-kortet. Det finns en stor svart pil som visar åt vilket håll man ska dra kortet och ibland står det också ”försök igen” på displayen. Somliga drar och drar medan kön växer i takt med irritationen. Andra har upptäckt lösningen: Strunta i pilen, gör precis tvärtom och drag kortet åt andra hållet. Då blir det helt rätt. Gör tvärtom och det funkar. That´s life.]]></description>
            <content:encoded><![CDATA[<p>Ganska ofta lyser det ”oläsligt kort” när jag försöker betala maten med ICA-kortet eller parkeringen med Shell-kortet. Det finns en stor svart pil som visar åt vilket håll man ska dra kortet och ibland står det också ”försök igen” på displayen. Somliga drar och drar medan kön växer i takt med irritationen. Andra har upptäckt lösningen: Strunta i pilen, gör precis tvärtom och drag kortet åt andra hållet. Då blir det helt rätt. Gör tvärtom och det funkar. That´s life.</p><p>Konsten att göra tvärtom är ädel och underbar. Om ingen gjorde tvärtom skulle det aldrig skapas nya recept. De flesta företag bygger på att någon vågat tänka tvärtom. Utan ”tvärtom” fanns inga diskussioner och samtalsämnen. Om det aldrig blev tvärtom skulle livet vara förfärligt tråkigt.</p><p>Kungen har gjort tvärtom. Istället för att trona på distans när flodvågskatastrofen inträffade, så närmade han sig sina känslor och gav ord åt dem. Först höll han ett vackert tal där han uttryckte sin empati, sen publicerade han och Silvia en helsidesannons i flera dagstidningar där de sa sig vara stolta att tillhöra ett så givmilt folk. Annonsen, som var ett öppet brev till svenska folket, undertecknades av Carl-Gustaf och Silvia. Kungen – av alla – är den som gett medkänslan både ord och officiellt ansikte. Snacka om tvärtom.</p><p>Göran Persson har däremot problem. Han gör inte tvärtom utan tycks följa någon slags femårsplan där ingen planerat in en flodvågskatastrof. Han suckar förvisso, men det tycks mer vara över de envisa frågorna än katastrofen i sig. Han höjer ögonbrynet men inte i häpnad utan mer som en tillrättavisning. Jag förstår det egentligen inte, för visst är Göran Persson också människa. Självklart bekymrar han sig och känner både sorg och vemod. Men varför uttrycker han det inte? Varför knäpper han bara kostymen hårdare istället för att öppna upp? Varför vågar han inte göra tvärtom? </p><p>Jaja, vem är jag att döma Göran? Det finns många politiker som uttryckt sina känslor, heder åt dem. Sen finns en kung som blivit en av oss. Sen finns vi, vanliga medborgare som har vårt eget liv att slita med. Att oftast göra som alla andra och följa instruktioner men ibland, bara ibland, göra tvärtom. Och upptäcka livet.</p><p>/Gunnar Sjöberg</p>]]></content:encoded>
            <category>Näringsliv Norrbotten</category>
        </item>
        <item>
            <title><![CDATA[Någon har gått före]]></title>
            <link>https://sasjo.github.io/gunnarsjoberg.se/nagon-har-gatt-fore</link>
            <guid>nagon-har-gatt-fore</guid>
            <pubDate>Tue, 01 Mar 2005 00:00:00 GMT</pubDate>
            <description><![CDATA[I vår postmoderna tid tror vi gärna att bara otrampade stigar leder till insikt. Som om livsmeningen är individuell, en helt egen upptäckt. Vi kanske rentav uttrycker ett förakt för allt gemensamt. Med arrogansen som ledstjärna dumförklarar vi det kollektiva. Så kan vi hålla på ända tills livets skörhet gör sig påmind i vårt eget liv - inte andras - och allting faller samman. Vad finns då som bär? Var finns spår att följa i vilsenheten?]]></description>
            <content:encoded><![CDATA[<p>I vår postmoderna tid tror vi gärna att bara otrampade stigar leder till insikt. Som om livsmeningen är individuell, en helt egen upptäckt. Vi kanske rentav uttrycker ett förakt för allt gemensamt. Med arrogansen som ledstjärna dumförklarar vi det kollektiva. Så kan vi hålla på ända tills livets skörhet gör sig påmind i vårt eget liv - inte andras - och allting faller samman. Vad finns då som bär? Var finns spår att följa i vilsenheten? </p><p>Idag har fler än 200 avlidna kommit hem till Sverige från Thailand. Jag har stått i solsken och snöstorm för att ta emot flera av dem. Åh, det är som den vackraste och sorgligaste film som någonsin gjorts. Grå begravningsbilar i en halvcirkel och kring varje bil samlas gråtande älskande. Svenska flaggan sveper kistorna och vi står stilla inför det som är vårt gemensamma och unika öde.</p><p>Vi utlyser en tyst minut, sen läser vi två texter ur Psaltaren. Texterna är 3000 år gamla; de för oss in på gröna ängar, orden blir till käppar och stavar som ger stadga åt våra steg. Sen går alla sörjande fram till sina hemkomna döda som vi säger, ett nytt ord som uttrycker vad det handlar om.</p><p>Alla får den tid de behöver, i dödens närhet står tiden still. Innan bilarna lämnar platsen läser vi välsignelsen. Den är inget citat ur Aftonbladet, inte ens en dikt av Tranströmer. Välsignelsen gavs av Gud till Mose och nedtecknades för 4000 år sedan. Den har getts vidare tusen efter tusen gånger sedan dess. Orden gäller än. </p><p>Polisen ansvarar för hemkomsten, som präster representerar vi hopp och medmänsklighet. Tillsammans har vi format en ceremoni som ska säkerställa att alla behandlas lika och med respekt. Respekten gäller både de döda och de anhöriga. Uppgiften är fantastisk för vad som kommer fram är just medkänslan. Vi som medverkar får möta ett hav av känslor, men vi vågar prata med varandra om det. Och jag tror att de flesta anhöriga upplever att de möter mänsklighet och värdighet. </p><p>Ceremonin är väl utarbetat och vi håller oss till den. Det är en rit som bär, ingen behöver ”hitta ord” eller ”tolka en känsla”. Alla får vi luta oss mot det som burit genom generationer. Vila i ett sammanhang som också rymmer flodvågskatastrofer. </p><p>En kollega berättade att de som stannade kvar på stranden i Thailand för att leta sina anhöriga började nynna en psalm, nr 256 av Ylva Eggehorn: Var inte rädd, i sanden finns det spår. </p><p>Allt kanske inte är individuellt, på de viktigaste stigarna har någon gått före. Tänk om det finns en närvaro, spår av en kärlek som ingen flodvåg kan dränka.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Den nakna sanningen]]></title>
            <link>https://sasjo.github.io/gunnarsjoberg.se/den-nakna-sanningen</link>
            <guid>den-nakna-sanningen</guid>
            <pubDate>Tue, 22 Feb 2005 00:00:00 GMT</pubDate>
            <description><![CDATA[Utan att vara nudist vill jag påstå att det nakna är det naturliga. Avklätt heter föreläsningen du kan läsa om i artikeln bredvid. Påklätt är människans öde.]]></description>
            <content:encoded><![CDATA[<p>Utan att vara nudist vill jag påstå att det nakna är det naturliga. Avklätt heter föreläsningen du kan läsa om i artikeln bredvid. Påklätt är människans öde.</p><p>Det började redan med Adam och Eva, hur de försökte dölja sin skam med löv. Ur ljuset in i skuggan, så blev deras väg. Kanske är det också vår väg. Ju vuxnare vi blir, desto bättre blir vi på att mörka. Det enda vi kan hoppas på är att löftet från Jesaja står kvar; att det folk som vandrar i mörkret ska se ett stort ljus. Eller att vi får leva så pass länge att livet klär av sig självt. Naken kom du till världen, naken ska du lämna den.</p><p>I kyrkorna finns vapenhus som förr användes för att soldaterna skulle lämna sina vapen innan de gick in. Nu är vapenhusen fyllda av bokbord och affischer om vad som händer en annan gång. Men visst borde de kunna användas idag också, för även om vi inte använder lansar och pilbåge så är alla beväpnade. Almanackan, mobiltelefonen, den indragna magen och den nerdragna kepsen… vad är det om inte vapen och den moderna tidens rustning?</p><p>Varför är det så svårt att klä av sig medan vi lever, att låta rustningen falla? Innerst inne tror jag vi vet vad Agnetha och Ulla-Britt vill lära oss med sin föreläsning, men vågar vi lyssna?<br>
<!-- -->För att orka leva måste jag acceptera min svaghet. Inte se ljuset som en fiende utan som en vän. Visst, ljuset avslöjar men det värmer också. Det värmer.</p><p>Jag tror egentligen det är så här: Stor är den människa som ser sin litenhet. Men vad vi ofta möter är motsatsen: Stor är den människa som blundar för sin svaghet.</p><p>I Bibeln finns ett mönster: De som kallas till ledare är medvetna om sin svaghet. När Mose kallades att leda folket ur slaveriet sa han i tur och ordning att han inte hade rätt bakgrund, inte skulle bli trodd, inte förstod och till sist, desperat, att han inte hade talets gåva. ”Du får ta Aron till hjälp, han kan prata.” Så blev Guds enkla lösning. Att vara två är ett gammalt knep…</p><p>Profeten Jeremia tyckte sig vara för ung, kung David för syndig, Samariska kvinnan för oren, Timoteus för oerfaren… det gemensamma för dem alla var att de, innan uppdraget, trodde att deras svaghet var en brist. Istället blev det en styrka – en skatt som förvaras i bräckliga lerkärl är både vackrare och synligare än den som är dold bakom dubbelt pansar.</p><p>Livet förvandlas när vi vågar klä av oss. När vi öppnar upp istället för att stänga av. Det är inget nytt, men för varje tid krävs människor som vågar gå före och upprepa insikten. Den som har öron må höra.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Äntligen en ny dag]]></title>
            <link>https://sasjo.github.io/gunnarsjoberg.se/antligen-en-ny-dag</link>
            <guid>antligen-en-ny-dag</guid>
            <pubDate>Tue, 08 Feb 2005 00:00:00 GMT</pubDate>
            <description><![CDATA[Jag gillar både mörker och ljus. Därför flyr jag gärna den svenska ljusa sommaren för att finna både ock vid Medelhavet. Ljusterapi på dagen, mörkerseende på natten. Perfetto.]]></description>
            <content:encoded><![CDATA[<p>Jag gillar både mörker och ljus. Därför flyr jag gärna den svenska ljusa sommaren för att finna både ock vid Medelhavet. Ljusterapi på dagen, mörkerseende på natten. Perfetto.</p><p>För ett år sedan medverkade jag vid en konferens om depressioner. En psykiatriker presenterade en rapport som dömde ut både ljusterapi och motion som botemedel eftersom effekten inte var kliniskt dokumenterad. En deltagare protesterade och menade att det definitivt hjälpt hennes patienter till ett rikare liv. ”Det finns inga kliniska bevis för det”, sa psykiatrikern. ”Det finns något som heter beprövad erfarenhet”, sa deltagaren. Gissa vem som fick applåder?</p><p>Min enkla erfarenhet är att livet är som mest levande i kontrasternas möten; liv och död, svart och vitt, tro och tvivel, glädje och sorg. Några av de mest intensiva ögonblicken i mitt liv har varit lördagar i Nederluleå kyrka. Där, i korta pauser mellan begravningar, vigslar och dop, vibrerar luften av… just liv. Under en enda dag får jag möta allt som är, har varit och väntar. ”Hur orkar du, det måste vara som att arbeta i skymningsland”, säger den pessimistiske. ”Åh, det är att arbeta i gryningsljus”, säger jag. I kontrasterna uppstår kraft.</p><p>Gryningen bär spår av nattens mörker. I natten ryms det vi inte vill se, allt som håller oss vakna, allt vi vill mörka. Nattens gåva är att vi slipper se och bli sedda, dess straff är sömnlöshet och ensamhet. Johannes av Korset skriver om Själens dunkla natt. Dystert och sant.</p><p>Men gryningen öppnar även upp för dagen och hjälper oss till nya upptäckter; mörkret är besegrat, det finns en godhet och en värme. Dagens gåva är att vi blir sedda, dess straff all möda för att bli det. ”Äntligen en ny dag”, sjunger Nynningen och ger röst åt vårt hopp. </p><p>I gryningen möts de, kontrasternas vackraste par: Mörker och Ljus. Det är det som gör gryningen så svårtolkad - den påminner om skymningen. Är det början jag ser eller är det slutet? Vad är jag på väg till, en ny dag eller en ny natt? Nya möjligheter eller ännu ett avsked? Glädje eller sorg?</p><p>Osäkerheten är vacker för i det icke-kliniskt odiagnosticerade finns alltid en möjlighet.<br>
<!-- -->Tänk om livet bara bestod av en serie säkra diagnoser? I så fall skulle aldrig natten kunna vara ljus och dagen ett enda mörker.</p><p>Vad vill jag säga med detta? Jag är osäker, men kanske att kontrasterna hjälper oss se livsmeningen tydligare. Eller att grått också är en vacker färg. Eller i alla fall att det går alldeles utmärkt att somna på en bländvit strand i Guardamar.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Utan jämförelse]]></title>
            <link>https://sasjo.github.io/gunnarsjoberg.se/utan-jamforelse</link>
            <guid>utan-jamforelse</guid>
            <pubDate>Sun, 30 Jan 2005 00:00:00 GMT</pubDate>
            <description><![CDATA[Allting sker inom ramen för ditt eget liv. Så sa psykologen i TV-serien Graven, när en polis jämförde sin egen ”lilla” olycka med de som drabbats ”mycket mer”. Definitionen av katastrof är individuell och subjektiv.]]></description>
            <content:encoded><![CDATA[<p>Allting sker inom ramen för ditt eget liv. Så sa psykologen i TV-serien Graven, när en polis jämförde sin egen ”lilla” olycka med de som drabbats ”mycket mer”. Definitionen av katastrof är individuell och subjektiv.</p><p>Nu får det väl vara nog, massor av människor dör i katastrofer varje år. Så sa en person vid fikarasten en dag när SvD gav ut en bilaga om flodvågskatastrofen. Hon tyckte att det var överdrivet att tycka såå synd om de som drabbats. </p><p>Prästerna kvackar som terapeuter, de borde predika att det löser sig i himlen. Så sa en högröstad filosof i DN häromveckan. Han tyckte prästerna gjorde sig populära i TV-soffor genom att prata om den tillåtna sorgen. Att barn dör är väl inget nytt, tyckte han. Då borde prästerna prata himmel och helvete istället för tröst och tålamod.</p><p>Vad ska man säga? Jag tror inte ett dugg på filosofen, han förstår varken prästens roll eller kristen tro. Jesus pratade om en kärlek som övervinner allt, även döden, och kyrkans uppgift är att gestalta den. Gråta med dom som gråter, dela livets alla skiften. </p><p>Jag tror inte heller på arbetskamraten som tyckte att det räckte nu. Samtalet om flodvågskatastrofen måste få fortsätta, trots att det kommer nya katastrofer. Någonting hände i julas, våra hjärtan öppnades för varandra och livets skörhet. Den där tonen, visst kan vi få bevara den?</p><p>Däremot tror jag på psykologen i Graven. Det går inte att jämföra katastrofer. Medan vi räknar dödssiffror i Asien så förlorar människor sina älskade varje dag och ingen av de förlusterna är mindre värd. De tårar som fälls över en död pappa i Norrbotten är lika äkta som de som fälls över 250 000 döda i Asien.</p><p>Livets djupaste känslor – sorg, glädje, ensamhet, tomhet, lycka, längtan – är gemensamma men också individuella. Därför måste alla få sörja förluster på sitt eget sätt utan att förminska sin upplevelse. </p><p>I flodvågskatastrofen ryms fler hundra tusen individuella katastrofer. När pappa dör här hemma står familj och vänner runt graven med sin egen sorg. Ska de inte få sörja bara för att pappor dör hela tiden? Är deras tårar en bagatell i jämförelse med Afrikas lidande? </p><p>Kyrie eleison. Allting har sin tid. Bara genom att se mörkret kan vi ana ljuset.</p><p>/Gunnar Sjöberg</p>]]></content:encoded>
            <category>Näringsliv Norrbotten</category>
        </item>
        <item>
            <title><![CDATA[Lagt kort ligger]]></title>
            <link>https://sasjo.github.io/gunnarsjoberg.se/lagt-kort-ligger</link>
            <guid>lagt-kort-ligger</guid>
            <pubDate>Sat, 22 Jan 2005 00:00:00 GMT</pubDate>
            <description><![CDATA[Martin Luther, den missförstådde livsnjutaren, hade problem med den katolska kyrkans syn på synd och bikt. På 1500-talet var avlatshandeln en lönsam bransch och ett effektivt sätt att hantera sin skuld. Man köpte sig helt enkelt fri, den som hade tillräckligt med pengar kunde till och med befria hela släkten från skärseldens plågor. Money talks.]]></description>
            <content:encoded><![CDATA[<p>Martin Luther, den missförstådde livsnjutaren, hade problem med den katolska kyrkans syn på synd och bikt. På 1500-talet var avlatshandeln en lönsam bransch och ett effektivt sätt att hantera sin skuld. Man köpte sig helt enkelt fri, den som hade tillräckligt med pengar kunde till och med befria hela släkten från skärseldens plågor. Money talks.</p><p>Martin ville inte köpa sig fri. Han gick in för att göra bot och bättring och aldrig förr har världen sett en så nitisk bekännare. Han biktade sig, försökte komma på alla fel han gjort och alla dåliga tankar han tänkt. Sen fick han förlåtelse av prästen, men redan 10 meter från biktstolen kom han på att han glömt en sak… eller redan tänkt en dålig tanke till… så han gick tillbaka till bikten. Vissa dagar gjorde han inget annat än att springa mellan biktstolen och kyrkporten.</p><p>Vi kan skratta åt Martin, men är det inte samma självbestraffning vi ser i självsvält, skärning och hysterisk motion idag? Jakten på att vara perfekt utifrån egna överkrav tar sig minst lika bisarra utryck som på Luthers tid.</p><p>Vad hände med Martin? Han insåg att det ändå var kört; hur många gånger han än biktade sig skulle han aldrig kunna nämna all sin brist för redan innan han sagt amen så sprack rättfärdigheten. Han accepterade läget. Han förstod att han aldrig skulle kunna stå inför Gud och säga: Här är jag som har gjort allting rätt. Jag Martin, ren, oskyldig och perfekt.</p><p>Martin Luther köpte sig inte fri, han såg sanningen om sig själv i vitögat. Sen upptäckte han att han blivit friköpt och det är vad den lutherska kyrkan förkunnar. Det ska jag inte skriva om nu, det kan du lyssna till i kyrkan på söndag.</p><p>Simul justus et peccator. Så sammanfattade Luther sin människosyn. Samtidigt syndare och rättfärdig. Alltså, människan är både ock. Vi kan göra underbara saker, vi kan göra fiasko. Vi är både goda och onda, inte antingen eller. I denna insikt gömmer sig en stor hemlighet: Det är helt okej att inte räcka till. Du duger ändå.</p><p>Lagt kort ligger. Rensa bordet framför dig, ta en lapp och skriv ner ditt liv. Antecka förlusterna och vinsterna, det som blev och det som inte blev. It´s my life sjunger både Jon Bon Jovi och No Doubt. På bladet ser du ditt.</p><p>Ta ett nytt blad, där är din framtid. Bara du kan fylla den. Acceptera läget. Lämna det som varit, lev i det som är och lita till det som kommer.<br>
<!-- -->Amen.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Ur nöden växer omsorg]]></title>
            <link>https://sasjo.github.io/gunnarsjoberg.se/ur-noden-vaxer-omsorg</link>
            <guid>ur-noden-vaxer-omsorg</guid>
            <pubDate>Tue, 11 Jan 2005 00:00:00 GMT</pubDate>
            <description><![CDATA[De senaste dagarna har jag lyssnat till musik av Arvo Pärt. Hans musik är spröd som själva livstråden, det är musik för ofärdstid. Jag höjer volymen för att kunna höra den tystnad som bär tonerna. Sakta, sakta blir delarna till helhet och tystnaden en del av melodin. Tystnaden är lika viktig som tonen. Tänk om det är samma sak med livet; att tystnaden omsluter, bär och ger klang åt all vår glädje, all vår sorg.]]></description>
            <content:encoded><![CDATA[<p>De senaste dagarna har jag lyssnat till musik av Arvo Pärt. Hans musik är spröd som själva livstråden, det är musik för ofärdstid. Jag höjer volymen för att kunna höra den tystnad som bär tonerna. Sakta, sakta blir delarna till helhet och tystnaden en del av melodin. Tystnaden är lika viktig som tonen. Tänk om det är samma sak med livet; att tystnaden omsluter, bär och ger klang åt all vår glädje, all vår sorg. </p><p>Nu har det gått några veckor sedan katastrofen i Asien. Kanske har vi funnit ord för vår känsla, kanske har några jublat över återseendet medan andra gråtit över förlorat hopp. Kanske har vi slappnat av inför kravet att kontrollera allt – accepterat avsaknaden av ”kloka ord” och till och med tillåtit tårarna. Kanske några känt skuld över att de överlevt medan andra förbannat döden. Kanske har vi anat styrkan i att dela frågor och vanmakt. </p><p>På Arlanda arbetar två präster, men de behövde förstärkning under den vecka som de flesta svenskar kom tillbaka. Jag arbetade några kvällar, nätter och förmiddagar i det särskilda kriscentrum som ställts i ordning för anhöriga och ankommande. Bland det jag minns mest är tystnaden strax innan passagerna kom in i lokalen. Där satt vi, flera hundra personer, helt tysta. Vi visste inte vad eller vilka som skulle komma, men sen kom de och i tystnad möttes vi eller inte. Glädje, sorg, lättnad, förtvivlan. Tystnaden bar och omslöt alla känslor. </p><p>Arvo har rätt - tystnaden är lika viktig som tonen och sedan annandag jul har tonen ändrats i landet, eller hur? Eller kanske är det så att vi hör en annan ton. Vi hör den när staden stannar upp i tre minuter för att hedra offren. Vi känner den i magen när Jonny Cash sjunger Bridge over troubled water till TV-bilder av katastrofen. Den finns i blickar som möts, i handen på en axel. Tonen blir till tårar när vi läser berättelserna, till kramp när vi inser vad vi har, vad vi saknar och vad det betyder. </p><p>Min bön är att tonen aldrig ska tystna, för den är vacker och sorglig på en och samma gång. Som Arvo Pärts musik. Den hjälper oss att inse det viktiga, att ta vara på den tid som är och leva framåt.</p><p>Så var rädd om känslan i magen, minns dina tårar. Bit inte ihop, öppna upp. Nu, i nödens tid, växer omsorgen. Nu släpper vi fram vår kärlek och längtan efter gemenskap – vi ger pengar, tänder ljus, delar liv. Värme, vi ger och söker värme. Mitt i döden lever vi.</p><p>Vi kan hedra offren genom att fortsätta leva. Bli vän med tystnaden och lyssna till tonen. Förlåta, älska och uppskatta.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Att vara i det som är]]></title>
            <link>https://sasjo.github.io/gunnarsjoberg.se/att-vara-i-det-som-ar</link>
            <guid>att-vara-i-det-som-ar</guid>
            <pubDate>Fri, 31 Dec 2004 00:00:00 GMT</pubDate>
            <description><![CDATA[Allting har sin tid. Nu är tid för livets smärta. Det är också tid för oss göra det svåraste av allt: Att vara människa. Tid att sänka axlarna, sucka och bara vara. Tid att vara sårbara.]]></description>
            <content:encoded><![CDATA[<p>Allting har sin tid. Nu är tid för livets smärta. Det är också tid för oss göra det svåraste av allt: Att vara människa. Tid att sänka axlarna, sucka och bara vara. Tid att vara sårbara.</p><p>Jag har skrivit många krönikor om modet att vara människa. Aldrig har det varit så självklart att skriva det igen. Nu har alla dammar brustit, vi är avklädda i vår mänsklighet. Vad ska vi göra? Hur kan jag hjälpa? Svaret är: Stå kvar, våga dela smärtan.</p><p>Nu är inte tid för kloka ord – det finns inga sådana. Nu är inte tid för att ”fixa” nånting – vem bryr sig om oplogade uppfarter eller vissnande blommor? Nu är faktiskt tid att bara vara. Vi behöver inte vara gudar, inte ens starka. Bara vara i det som är. Jag vet, det låter enkelt men det är ju det som är så svårt. </p><p>Jag har förmånen att vara med i den grupp präster som finns på Arlanda för att ge stöd åt anhöriga och ankommande. Det är en förmån, för det är så påtagligt att jag då kan hjälpa. Jag kan ”göra nånting” genom att inte göra nånting annat än att vara. Stå kvar, sitta bredvid, lyssna en gång, lyssna en gång till. På något sätt dela det fasansfulla ingen av oss egentligen kan dela.</p><p>På Arlanda händer märkliga saker; när allting brister skiner annat igenom. Där finns en avgrundslik vanmakt, en förlamande ångest men också en enorm lättnad och framförallt en fantastisk godhet. Plötsligt ser vi varandra i ögonen, nickar och säger tusen saker utan att öppna munnen. Det enda viktiga blir värme och närhet. Okända rör vid varandra och själar möts. En kvinna kom fram och tackade mig fast jag inte gjort eller sagt någonting. Jag bara stod där. En äldre man la handen på min axel, grät och sa ”jag försöker hålla igen, men jag orkar inte”. Jag ledde honom till det återfunna barnbarnet och hjälpte honom att ge vika, släppa efter. Släppa fram sin känsla.</p><p>Allt det kan vi göra där vi bor – i våra egna kvarter, på arbetsplatser och i de sammanhang där vi möts. Att ”göra nånting” är att göra så lite som möjligt själv – det är att försöka vara närvarande i den andres berättelse och liv, att dela utan att ta över. Det finns ju ingenting att säga, eller hur? Det finns ju ingenting att göra, eller hur? Bara var där, visa att du finns, att du vågar se och vågar dela det liv som är just nu.</p><p>Ingen är diskvalificerad från denna mänskliga mobilisering. Ingen är för gammal eller för ung, för lyckligt lottad eller för drabbad. Alla är vi människor.</p><p>För att inte katastrofens globala vidd ska förblinda tron på vår möjlighet att stötta varandra, kan en hjälp vara att se sitt eget liv. Ingen kan säga till den som drabbats att ”jag vet precis hur du känner…” för det gör bara den som drabbats. Men vi bär alla på sår, på förluster vi varit med om och det är där vi kan mötas. I sårbarheten. Vi kan gråta med de som gråter, glädjas med de som återser varandra.</p><p>Så kom med ditt liv. Se det som varit, och låt blicken landa i din medmänniska. Byt inte trottoarsida. Våga möta dig själv och de som finns omkring dig. Vad annat kan vi göra? När allting faller, står vi där med bara en sak som är gemensam: Vår mänskliga sårbarhet.</p><p>Alla människor kommer att minnas 2004 för denna osannolika katastrof. På många platser ställs fyrverkerier in. Kanske är det rätt, men tappa inte tron på livet. Ta emot 2005 och den tid som väntar. Be böner – det är att sätta ord på sin oro, längtan och omsorg. Du behöver inte fundera på formuleringarna, Gud delar ditt liv. Och tänd ljus, ljus som gör att vi ser varandra på ett nytt sätt.</p><p>Det kommer ett nytt år, det finns en framtid. Livet blir aldrig som förr, det blir kanske inte ens bättre. Men det fortsätter. </p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Var inte rädd]]></title>
            <link>https://sasjo.github.io/gunnarsjoberg.se/var-inte-radd</link>
            <guid>var-inte-radd</guid>
            <pubDate>Tue, 21 Dec 2004 00:00:00 GMT</pubDate>
            <description><![CDATA[När Jesus föddes gick människor på tå, inte för att de var rädda att väcka barnet utan för att de var rädda att göra fel. Det var Lagen som gällde – inte bara 10 Guds Bud utan alla andra hundratals bud som hade lagts till för att göra Lagen komplett. Tanken var enkel; människan är ett problem och om hon inte har en lag hon tvingas underordna sig kommer allting att bli kaos. Lagen var Gud.]]></description>
            <content:encoded><![CDATA[<p>När Jesus föddes gick människor på tå, inte för att de var rädda att väcka barnet utan för att de var rädda att göra fel. Det var Lagen som gällde – inte bara 10 Guds Bud utan alla andra hundratals bud som hade lagts till för att göra Lagen komplett. Tanken var enkel; människan är ett problem och om hon inte har en lag hon tvingas underordna sig kommer allting att bli kaos. Lagen var Gud.</p><p>Alltsedan dess har det funnits olika försök att disciplinera människan. Både välmenande socialdemokrater och predikanter har försökt bygga system som kontrollerar människans inneboende svaghet. Resultatet har blivit allt från tvångssterilisering till religiösa sekter. Staten och Religionen har blivit Gud.</p><p>Jesus var inte religiös. Han ville riva de system som begränsade människan, för att istället befria henne. Kolla på julkrubban så ser du mönstret; herdarna tillhörde ”syndarna” för de hade ingen möjlighet att följa Lagen. De vise männen var ”otrogna”, de kom ju från ett helt annat land. Maria var alldeles för ung och Josef en vekling som inte lämnade henne. Och över alltihop lyser den gudomliga stjärnan. Ty Jesus är Gud.</p><p>När jag hör människor säga att ”för mig är etik och moral det viktigaste” blir jag lite skraj. Det låter så lagiskt, så obarmhärtigt. Jag får en känsla av att den som säger så betraktar sig som felfri och plötsligt känner jag mig skyldig, oklart till vad men ändå.</p><p>När Jesus mötte människor sa han ofta ”Var inte rädd”. Han visste att rädslan begränsar oss – den får oss att misstro vårt eget värde och vår egen förmåga. Rädsla finns inte i kärleken, vilket borde betyda att den som är rädd inte kan älska. Kanske är det också så att den som är rädd att göra fel till sist inte ens kan göra något gott. </p><p>När USA ska råda bota på ungdomsvåldet föreslår den kristna högern att man ska spika upp 10 Guds Bud i skolans korridorer. Jag tror inte ett smack på det. Förlåtelsen är nyckeln till etiken. Jesus predikade inte moralism, utan förlåtelse och tilltro till människans förmåga att göra gott. Tyvärr har inte alla kristna förstått det.</p><p>Det var Lagen som dömde Jesus, han korsfästes som en hädande förbrytare. Ända in i det sista andetaget visade han på det bud som sammanfattar allt; att vi ska älska varandra. När han uppstod besegrades lagen, moralismen, ryktesspridningen, förtalet och skuldbeläggandet. Den förste som fick del av segern var en dödsdömd rövare. </p><p>Vad vore livet utan nåd och förlåtelse? Bara kärlek kan ge lagen dess rätta proportion.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Rensa och glömma]]></title>
            <link>https://sasjo.github.io/gunnarsjoberg.se/rensa-och-glomma</link>
            <guid>rensa-och-glomma</guid>
            <pubDate>Tue, 14 Dec 2004 00:00:00 GMT</pubDate>
            <description><![CDATA[Jag läser artikeln bredvid och blicken börjar flacka över mitt skrivbord. Jag ser två intorkade kaffekoppar, tre stämplar, en massa post-it-lappar och ännu fler papper. Och gem, tusen sorters gem och jag vet inte hur de hamnat där. Plus en prästkrage mitt i allt, alltså en sån jag har runt halsen ibland. Papperskorgen är överfull och i fönstret står en mycket torr orkidé.]]></description>
            <content:encoded><![CDATA[<p>Jag läser artikeln bredvid och blicken börjar flacka över mitt skrivbord. Jag ser två intorkade kaffekoppar, tre stämplar, en massa post-it-lappar och ännu fler papper. Och gem, tusen sorters gem och jag vet inte hur de hamnat där. Plus en prästkrage mitt i allt, alltså en sån jag har runt halsen ibland. Papperskorgen är överfull och i fönstret står en mycket torr orkidé.</p><p>Länge har jag sökt tröst i att det är bättre med ett rörigt skrivbord än en rörig skalle. Men jag vet inte, kanske det finns ett samband ändå. Jag tror jag ska rensa i bråten. Börja imorgon.</p><p>Jag tillhör de som låter papper ligga kvar på skrivbordet. Det finns nåt slags system, men det är oftast dolt även för mig själv. Men det löser sig med tiden, eftersom det som är jätteviktigt påminner sig av egen kraft och det som inte betyder så mycket glöms bort. Att hitta kallelser till möten som redan varit kan ju vara ganska befriande.</p><p>Jag satt en timme och talade med en gammal dam häromdagen. Hon hade skrivit en fusklapp så hon skulle komma ihåg, den var förresten skrynklig och bar spår av utspillt kaffe. Med lappen som stöd berättade hon om sitt liv, med början 1923<!-- -->.<!-- --> Jag lyssnade till underbara minnen om tonårstid, giftermål, barnafödslar, barnbarnsfödslar och till och med dödar.</p><p>”Kvällarna är heliga för mig”, sa hon. Jag fick höra att på TV ser hon bara nyheterna, sen tittar hon på Stora Byrån där alla foton finns. Alla fina minnen samlade på rad. På kvällen smeker hon bilderna långsamt med sin blick. ”Det bästa”, sa hon, ”det bästa är att jag bara kommer ihåg de goda stunderna. Det där som inte var så bra, det har jag glömt”.</p><p>Kan det gälla även för oss som är födda efter 1923? Att det dåliga får glömmas bort. Visst, jag vet att det är bra att rensa i den inre bråten – att benämna allt som blev fel för att sen kunna gå vidare – hur skulle jag kunna säga emot en sån terapeutisk erfarenhet. Men skulle det inte också kunna vara tillåtet att få glömma, åtminstone så här i slutet av ett år? Att låta tankarna på det som tynger oss helt enkelt förblekna. Inte hålla fast vid det, i någon slags perverterad självömkan eller självbestraffning. Lämna misstagen, glömma felen och leva framåt. Om en 81-årig dam kan det, så borde väl jag kunna det. Och du.</p><p>Visst låter det som ett julevangelium? Låt det goda födas i ditt hjärta, låt inte mörkret få makten. Tänd ett ljus för ditt liv och låt lågan lysa över det som ger glädje. Det som blev och det som finns kvar. Och framförallt, det som återstår.</p><p>God jul, önskar</p><p>Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Nya samband]]></title>
            <link>https://sasjo.github.io/gunnarsjoberg.se/nya-samband</link>
            <guid>nya-samband</guid>
            <pubDate>Tue, 30 Nov 2004 00:00:00 GMT</pubDate>
            <description><![CDATA[Oj, jag läser artikeln bredvid samtidigt som jag befinner mig på en utbildning i kommunikativt ledarskap. Enligt Patrik Malmberg, som intervjuas i artikeln, är det precis en sådan utbildning som syftar till att lära mig som chef att skapa en ”välgödd ledning och ägare”. Oj, ska jag avbryta utbildningen?]]></description>
            <content:encoded><![CDATA[<p>Oj, jag läser artikeln bredvid samtidigt som jag befinner mig på en utbildning i kommunikativt ledarskap. Enligt Patrik Malmberg, som intervjuas i artikeln, är det precis en sådan utbildning som syftar till att lära mig som chef att skapa en ”välgödd ledning och ägare”. Oj, ska jag avbryta utbildningen? </p><p>Kanske min räddning finns i att Svenska Kyrkan är min ledning och ägare. Just nu behöver den gödas lite grand. Inte nog med alla skandaler, denna landsomfattande förening har dessutom skadeskjutits av Aftonbladet, vår radikala räddare av nationen. ”Tjäna tusenlappar – gå ur Svenska Kyrkan” skrek tidningen för några veckor sedan och tillhandahöll utträdesblanketter. Massor av svenskar passade på att spara massor av tusenlappar. Grattis Aftonbladet och alla nyrika medborgare! </p><p>Nu väntar jag bara på att tidningen ska uppmana alla människor att gå ur facket, lämna Greenpeace, skippa hockeymatchen och sluta ge bidrag till Världens Barn. Då kommer vi att spara väldigt många tusenlappar, så många att vi kan köpa Aftonbladet varje dag. Med bilaga.</p><p>Åh, vad hände med socialismen?</p><p>Nåväl, jag ska inte gråta över alla utträden och svikna ideal. Är inte medvetenheten hos kyrkans medlemmar större än en löpsedel kan det lika gärna få vara. Men jag undrar vad som händer när kyrkogårdarna växer igen, körerna slutar sjunga och man tvingas stänga Nederluleå kyrka.</p><p>Patrik Malmberg kom till insikt om att han varit en ”fotsoldat i livets ytliga armé”. Tänk om fler av oss kom till samma insikt. Kanske det bästa vi kan göra är att sluta köpa IT-aktier och Aftonbladet. Och spara massor av tusenlappar.</p><p>Eller så gör vi tvärtom. Köper tidningarna, stannar kvar i Svenska Kyrkan och skänker pengar till Världens barn. Öppnar plånboken och alla sinnen istället för att stänga dem. Kanske får vi då vara med om samma omvändelse som Patrik, en upptäck av nya samband - typ att det är genom att ge som man får och genom att förlåta som man blir förlåten.</p><p>Jaja, nu är det bara ett dygn kvar av min utbildning. Jag tror inte alls jag lär mig hur jag ska göda min ägare och ledning. Däremot känns det som att jag upptäcker nya sidor hos mig själv. Jag möter människor från Säpo och Saab och Telia Sonera och fast vi inte kan ett smack om varandras jobb lär vi varandra massor. </p><p>Kan det också vara ett samband - att det är genom att möta andra som vi möter oss själva och genom att möta oss själva som vi möter Gud? I så fall borde fler gå utbildningen, färre köpa kvällstidningen och alla vara med i en kyrka.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Läs som det står]]></title>
            <link>https://sasjo.github.io/gunnarsjoberg.se/las-som-det-star</link>
            <guid>las-som-det-star</guid>
            <pubDate>Tue, 16 Nov 2004 00:00:00 GMT</pubDate>
            <description><![CDATA[Livet är underligt. När man tror sig ha funnit sanningen så mister man den och när man tror att man har mist sanningen så har man funnit den. Den som är svag är stark och klokast är den som inser att hon ingenting vet. Är jag nog tydlig i min oklarhet?]]></description>
            <content:encoded><![CDATA[<p>Livet är underligt. När man tror sig ha funnit sanningen så mister man den och när man tror att man har mist sanningen så har man funnit den. Den som är svag är stark och klokast är den som inser att hon ingenting vet. Är jag nog tydlig i min oklarhet?</p><p>Jag tror inte på sagor, säger den som menar sig förstå. Åh, det låter så trist. Om vi inte tror på sagor, vad ska vi då tro på? Göran Persson? Kristi Brud? Ekonominyheterna?</p><p>Barn vet ofta bäst, de förstår att sagan har något mer att säga än själva handlingen. Barn kan se bakom bokstäverna, läsa mellan raderna och se inre bilder. Barn tror på sagor därför att de vet att sagan bär på en sanning. Det är därför det är så viktigt att läsa som det står. Inte för att orden i sig är så viktiga, utan för att läsandet är ett ritual som öppnar upp för en förståelse som aldrig låter sig formuleras, bara anas. Sagan är nyckeln till livets mysterier.</p><p>Det är en annan sak när fundamentalisterna ropar ”läs som det står!”. Förra veckan såg jag ett TV-program om en ny variant av Knutby. Församlingen ligger i Märsta och kallar sig Arlanda Harvest Center. Förr hette den Märsta Pingstförsamling, men sen var det någon som sa ”Åh, det låter så trist.”. Nu låter det inte klokt, mer som någon slags amerikansk spannmålsauktion.</p><p>I Arlanda Harvest Center låter pastorerna som en ung, lite hes Ulf Ekman. Det är raka rör, drag under galoscherna och hejåhå. Vi läser bara som det står säger pastorn och leder församlingen rakt in i fördärvet. Eller ut på leråkern, kanske man borde säga. De tror sig äga sanningen och har därför förlorat den. De har blivit blinda - blinda för djupet, blinda för den insikt som gömmer sig bortom bergen av ord och berättelser. Blinda för mysteriet.</p><p>Det är som det står i Skriften: Bokstaven dödar men anden ger liv. Det svåra är inte att läsa som det står utan att se att Ordet lever. Se sanningen bakom det som syns.</p><p>För egen del har jag gjort en gallup bland mina barn. Sagan om det röda äpplet, så hette den saga jag läste för dem när de var små. Sagan om det röda äpplet, av Jan Lööf. Säkert hundra gånger har jag läst den, och alltid lika levande. </p><p>Barnen fick aldrig nog. Varför? Kan det vara för att sagan inte handlar om en pojke med ett rött äpple utan om att saker aldrig riktigt blir som man har tänkt sig. Att livet liksom rullar på utan att man kan ha full koll och att det kan vara både roligt och spännande att inte riktigt veta. Och att slutet blir gott även om jag inget förstått.</p><p>Tänk om det är sanningen?</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Beröm]]></title>
            <link>https://sasjo.github.io/gunnarsjoberg.se/berom</link>
            <guid>berom</guid>
            <pubDate>Sun, 07 Nov 2004 00:00:00 GMT</pubDate>
            <description><![CDATA[Komplimanger är alltid trevliga. Jag fick en fin för ett tag sedan. Det var en person som tittade mig i ögonen och sa; Gunnar, du har en så snygg… Innan hon avslutade meningen började mina tankar förhoppningsfullt gissa vad det var som kunde vara så snyggt. Kunde det vara näsan… eller hakpartiet… kanske frisyren… eller varför inte skjortan? Dialekt, hörde jag henne säga. Vadå, sa jag. Du har en så snygg dialekt, sa hon.]]></description>
            <content:encoded><![CDATA[<p>Komplimanger är alltid trevliga. Jag fick en fin för ett tag sedan. Det var en person som tittade mig i ögonen och sa; Gunnar, du har en så snygg… Innan hon avslutade meningen började mina tankar förhoppningsfullt gissa vad det var som kunde vara så snyggt. Kunde det vara näsan… eller hakpartiet… kanske frisyren… eller varför inte skjortan? Dialekt, hörde jag henne säga. Vadå, sa jag. Du har en så snygg dialekt, sa hon.</p><p>Sen gick jag omkring och sa Sju och Sjöberg hela dan, för det var det som var så snyggt. Sj-ljudet. Ett sånt där rent norrländsk, inte ett stockholmsk där halva maginnehållet ramlar upp när det blir för många sj i en mening. Lägg sj-ljudet allra längst fram och du låter som en snygg finlandssvenska.</p><p>Som sagt, komplimanger är alltid trevliga. Ännu bättre är det med beröm, uttalade bevis för att du är och har gjort nånting riktigt bra. Berömmet är bekräftelsen på en av våra främsta och sorgligaste drivkrafter – att visa att vi duger, att vi platser.</p><p>Jag minns Plannjas basketlag för några år sedan, innan de hade Vischer som coach. Jag såg dem förlora mot Uppsala och de såg livrädda ut – de fruktade inte de medelmåttiga Sallénspelarna utan sin egen coach. Så fort de gjorde ett misstag fick de en amerikansk utskällning. Till sist handlade allt om att göra så lite som möjligt för att minska risken att göra bort sig. När de vann såg jag lättnad i deras blick, inte glädje.</p><p>Att aldrig få beröm är en av de största stressfaktorerna. Att aldrig få ett riktigt erkännande att man duger och faktiskt är riktigt bra. Att hela tiden tvingas bevisa något, både för sig själv och andra. Vem orkar leva om man aldrig får vila i att vara uppskattad? Jakten på ett ”jag tycker du är duktig” kan knäcka den mest kraftfulle.</p><p>Snart är det dags för bokslut och årsredovisning. Tänk om vi skulle gå in för att berömma oss själva för nånting under året som passerat. Ge oss själva eller våra vänner komplimanger. Vi behöver inte klä hela arbetsrummet med positiva utvärderingar men kanske vi kan unna oss en smula självgodhet och berömmelse. </p><p>Ta i lite extra, som jag gjorde i inledningen av krönikan. Det värsta som kan hända är att vi tror att vi är nånting. Och det vore väl underbart.</p><p>/Gunnar Sjöberg</p>]]></content:encoded>
            <category>Näringsliv Norrbotten</category>
        </item>
        <item>
            <title><![CDATA[Lång sikt]]></title>
            <link>https://sasjo.github.io/gunnarsjoberg.se/lang-sikt</link>
            <guid>lang-sikt</guid>
            <pubDate>Tue, 02 Nov 2004 00:00:00 GMT</pubDate>
            <description><![CDATA[Ordet karriär betyder egentligen ridbana. Hästar kan fortfarande springa i full karriär men till skillnad från människan håller de sig kvar på banan.]]></description>
            <content:encoded><![CDATA[<p>Ordet karriär betyder egentligen ridbana. Hästar kan fortfarande springa i full karriär men till skillnad från människan håller de sig kvar på banan.</p><p>Än idag finns företag som delar ut guldklocka till anställda för lång och trogen tjänst. Det är nog den enda vinst man kan få ut av att göra karriär enligt ordets egentliga betydelse, dvs strävsamt löpa banan fram för att nå sitt mål. Ekonomiskt är det mycket mer lönsamt att ofta byta bana. Strävsamhet är inte lönsamt, och lojalitet mot företag slutar ofta i olycklig kärlek.</p><p>Ordet ”job” var under medeltiden ett engelskt uttryck för en klump eller en bit av ett föremål som man kunde frakta omkring. Här kan vi känna igen oss, för är det inte så vi ser på jobbet idag? En tillfällig, lösryckt insats som dessutom ofta blir till fler klumpar i magen. Arbetet har fragmentiserats samtidigt som det upptar mycket av vår tid. </p><p>Vad händer om hela tillvaron fragmentiseras, om livsberättelsen bara består av osammanhängande episoder? Och hur kul är det om min vardag blir som en klump, en bit av ett föremål som bara fraktas omkring?</p><p>Den som vill göra yrkeskarriär idag måste lära sig innebörden av kortsiktighet. Det är det skoningslösa villkor som gäller inom många branscher – arbetet är ett kortsiktigt projekt och den anställde är utbytbar. De band som binds mellan medarbetarna är svaga; tillräckligt starka för att arbetet ska utföras men tillräckligt svaga för att lojalitet och medkänsla inte ska bli ett hinder för effektiviteten. ”No long term” är nyckeln till framgång.</p><p>Kanske är det bra för marknaden, men jag tror inte det är bra för människan. Det är mycket här i livet som kräver ”long term”, långsiktighet: Förtroende, lojalitet, vänskap, tillit och kanske rentav allt sådant som egentligen betyder mest för oss. Vad hjälper det en människa om hon har jobbar i tusen team men förlorar alla sina vänner?</p><p>Det är ett sant dilemma; hur skapar vi rum för långsiktighet i ett samhälle som belönar kortsiktighet? Kortsiktigheten ger kickar, men långsiktigheten balans. Var fäster vi blicken när plankan gungar? Den som bara ser plankan faller först, eller hur?</p><p>Jag tror på starka band; tillräckligt starka för att ta emot mig när jag faller men tillräckligt svaga för att jag ska bry mig om deras hållfasthet. Jag tror på mogna människor som reflekterar över sambandet mellan vilja och handling. Jag tror på höjda blickar och lång sikt.</p><p>För att stå stadigt i livet krävs mer dialog än ett sms och längre perspektiv än en kvartalsrapport.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Berätta ditt liv]]></title>
            <link>https://sasjo.github.io/gunnarsjoberg.se/beratta-ditt-liv</link>
            <guid>beratta-ditt-liv</guid>
            <pubDate>Tue, 19 Oct 2004 00:00:00 GMT</pubDate>
            <description><![CDATA[Förmågan att reflektera är kanske vad som skiljer människan från djuren, det faktum att vi alla kan ifrågasätta vårt handlande och faktiskt påverka våra liv. Människan saknar koppel vilket betyder att det är en dålig undanflykt att säga att ”det bara blev så” eller ”jag hade inget val”. Väldigt sällan blir bara saker av sig självt och väldigt ofta har vi ett val.]]></description>
            <content:encoded><![CDATA[<p>Förmågan att reflektera är kanske vad som skiljer människan från djuren, det faktum att vi alla kan ifrågasätta vårt handlande och faktiskt påverka våra liv. Människan saknar koppel vilket betyder att det är en dålig undanflykt att säga att ”det bara blev så” eller ”jag hade inget val”. Väldigt sällan blir bara saker av sig självt och väldigt ofta har vi ett val.</p><p>Framförallt handlar valet om hur jag väljer att se på det som händer i mitt liv. Självklart kan jag inte styra allt som sker och i den meningen kan jag också bli ett offer. Jag drabbas av otur och ödet spelar mig spratt. Det är mycket i livet som inte är självvalt. Men mitt val består i hur jag väljer att förhålla mig till det som sker. Detta är vad som skiljer oss från djuren.</p><p>Jag jobbar på en retreatgård och oavsett med vilka förväntningar våra gäster kommer så leder alltid en retreat till en reflektion över den egna livssituationen. När vi tar ett steg åt sidan – gör en reträtt – både ser och hör vi saker tydligare. Jag möter människor som frivilligt gör en reträtt, i artikeln bredvid möter vi en människa som tvingats till det av en hjärtinfarkt. Resultatet är detsamma; det egna livet träder fram, vad som blev och vad som inte blev. Och framförallt, vad som återstår.</p><p>En av de enklaste och därför svåraste frågorna i livet är vad som är det viktigaste. Genom att, om inte annat så hemligt för mig själv, ställa den frågan då och då kan jag styra om mitt liv. Under livet kommer jag att göra saker som jag minns med glädje och saker jag ångrar, men genom att reflektera över vad som är det viktigaste har jag åtminstone en chans att ändra kurs medan jag ännu lever. Visst vore det tragiskt om svaret på det sista ”varför” blev ”ingen aning”?</p><p>Men det handlar inte bara om att försöka ta sikte på det viktigaste, det handlar också om att välja perspektiv. Vad väljer jag att se – det som sänker mig eller det som lyfter mig? Det som ger mig livsglädje eller det som bekräftar mitt bittra öde?</p><p>Tänk om vi kunde se vårt eget och andras liv som musikern i Kaj Pollaks film ”Såsom i himmelen”. När han hör den bedrövliga kyrkokören sjunga Härlig är jorden, säger han: Det är mycket som är fint. Istället för att se det som saknas ser han det som finns. Han jagar glädje istället för fel. Ur det perspektivet föds mod och lust.</p><p>Har du inte sett filmen, gör det. Vill du gå ett steg till kan du läsa Clarence Craafords bok ”Människan är en berättelse”. Ditt liv är en berättelse och det är du som håller i pennan. </p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Fridlyst]]></title>
            <link>https://sasjo.github.io/gunnarsjoberg.se/fridlyst</link>
            <guid>fridlyst</guid>
            <pubDate>Tue, 05 Oct 2004 00:00:00 GMT</pubDate>
            <description><![CDATA[Begravningar avslutas med att prästen lyser frid över den avlidnes sista vila. Det är fint men jag skulle också vilja fridlysa alla levande människor.]]></description>
            <content:encoded><![CDATA[<p>Begravningar avslutas med att prästen lyser frid över den avlidnes sista vila. Det är fint men jag skulle också vilja fridlysa alla levande människor.</p><p>Jag öppnar tidningen och ser bilden av en förtvivlad far som bär bort sitt döda barn, sprängd i bitar av en självmordsbombare. Hur är det möjligt? Ingenting tycks längre heligt, allra minst människans värde. Gränserna förflyttas, nu dödar vi också barnen. Vilken kamp kan vara värd ett sådant pris?</p><p>Varje människa är så mycket mer än hon ser ut att vara. Så mycket vackrare, så mycket ömtåligare, så mycket starkare och så mycket svagare. Vad händer om vi inte ser det?</p><p>Att blunda är förutsättningen för hatet och de konstanta kränkningarna. Att se världen enögd som Bush eller förblindad av hat som terroristen. Jag vet inte vad som är värst, men jag tror ingen kan se ett barn i ögonen och sedan döda det. Eller är jag naiv?</p><p>Fridlys människan, hennes goda sida är utrotningshotad. Snart är det gudalika bortsprängt, det som handlar om öppenhet, beroende och vilja att älska - allt det vi ser hos ett barn. Då återstår bara hård hud och sammanbitna käkar. Kallsinne och ensamhet i en värld som går under till tonerna av Bloodhound Gang´s ”Fire Water Burn”.</p><p>Fridlys människan. Ge henne rätt att vara sårbar, att bejaka det bräckliga. Låt henne få andas ut i tillit till en god värld, vila i ett sammanhang fyllt av vänlighet.</p><p>Det låter pretentiöst, men låt mig tipsa på fyra steg som hjälper oss upptäcka det goda:</p><p>Steg 1<!-- -->.<!-- --> Se en annan människa i ögonen – hemma, på jobbet eller i affären. Se de djup som gömmer sig där, stanna kvar en sekund för länge. Är du modig tillåter du dig att drunkna – du dör inte, du väcks snarare till liv. I varje blick ryms en bit av dig själv.</p><p>Steg 2: Se förbi löpsedlarna. Blunda när du går förbi kiosken – du missar absolut ingenting. Chockbilder, bantningstips, lådvinstester, fettsugningar… om löpsedlarna speglar verkligheten är det dags att fly.</p><p>Steg 3: Se dig själv i en spegel. Se vad livet gjort med dig, sanningen om dig själv. Bakom varje fåra och torrt hårstrå gömmer sig ditt liv, det som blev. Somligt eländigt, somligt underbart men ändå ditt liv. Bara ditt. Det hade kunnat vara ingenting. Sanningen gör dig fri.</p><p>Steg 4<!-- -->.<!-- --> Sjunk ner i favoritfåtöljen, fokusera det som ger glädje och lys frid över ditt inre. Slå på CD´n och lyssna till Eva Cassidy som sjunger Armstrong´s ”What a Wonderful World”. Det kan inte bli bättre.</p><p>Se livet och välj det. Se människan och älska henne.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Växa eller krympa]]></title>
            <link>https://sasjo.github.io/gunnarsjoberg.se/vaxa-eller-krympa</link>
            <guid>vaxa-eller-krympa</guid>
            <pubDate>Sun, 03 Oct 2004 00:00:00 GMT</pubDate>
            <description><![CDATA[Det står en medelålders ek vid min parkering. Den är 300 år gammal och nyss har frisören varit på besök. Frisören kallas arborist och för några veckor sedan klättrade han upp i trädet, kammade ekens hår och tog bort de grenar som grånat. Nu är den vacker som en ungbjörk.]]></description>
            <content:encoded><![CDATA[<p>Det står en medelålders ek vid min parkering. Den är 300 år gammal och nyss har frisören varit på besök. Frisören kallas arborist och för några veckor sedan klättrade han upp i trädet, kammade ekens hår och tog bort de grenar som grånat. Nu är den vacker som en ungbjörk.</p><p>Under eken har vi planterat lökar och de växer som gräs. Eken är klok, den vet hur man ska få andra att växa. Den ger skugga mot solens hetta men tillräcklig rymd för vinden, regnet och ljuset. De ser ut att må väldigt bra, de där blommorna som frodas under eken. Och att sitta på den runda ekbänken och försöka se världen ur ekens perspektiv, det är hisnande.</p><p>Den gamla granen har inte samma känsla. Medan eken sträcker ut sina grenar som en bild för en ständig strävan att nå längre och rymma ännu fler fåglar, så sänker granen sina grenar så djupt och brett som möjligt. Den ser tyngd ut och det var längesedan den blommade. Under granen växer ingenting, marken är tom och torr. Det är som om den vill döda allt, för att inte riskera konkurrens.</p><p>På vägen hem tänker jag på chefskap. Hur är din chef, som eken eller som granen? Får du växa, får du det utrymme som krävs för att du ska lära dig mer? Blomstra. Eller kvävs du, försöker du härda ut i torra landskap?</p><p>Kanske är du rentav chef, men hur är du då? Ger du liv åt andra, bär du dina arbetskamrater en stund för att sedan låta dem lyfta? Eller låter du dina tunga armar trycka ner dem så att ingen ska tro sig vara mer än du?</p><p>Usch, jag hör hur moralistisk jag börjar låta. Dessutom kanske någon tycker att jag pratar illa om träden… jag har fått den kritiken förr. En ek är en ek och en gran är en gran, det är inte så mycket att göra åt det. Däremot kan man alltid förändra en chef.</p><p>Chefens största problem är om han eller hon inte vågar vara människa. Närheten till sitt eget inre tror jag är en ledares största tillgång. Förvisso kan man tjäna pengar på att kunna gå över lik, men visst handlar livet om något mer? Att bära andra, inte är väl det bara en börda?</p><p>Inget träd kan bära julstjärnan så vackert som granen, och inget träd kan bre ut sig så ståtligt som eken. Den bästa ledaren är den som vågar vara sig själv. Så enkelt är det. Och så oerhört svårt.</p><p>/Gunnar Sjöberg</p>]]></content:encoded>
            <category>Näringsliv Norrbotten</category>
        </item>
        <item>
            <title><![CDATA[Say no more]]></title>
            <link>https://sasjo.github.io/gunnarsjoberg.se/say-no-more</link>
            <guid>say-no-more</guid>
            <pubDate>Tue, 21 Sep 2004 00:00:00 GMT</pubDate>
            <description><![CDATA[Jag har en god vän som hamnade i svårigheter på bröllopskvällen. Det började när det var dags för presentöppning inför alla gäster, ett tilltag som jag alltsedan dess avråder från. Andra paketet var en brödrost och min vän gick ut hårt. Han höll upp paketet för gästerna och sa ”otroligt”. Nästa paket innehöll också en brödrost och vännen sa än en gång ”otroligt”. Det var då han liksom fastnade i superlativ och brödrostar.]]></description>
            <content:encoded><![CDATA[<p>Jag har en god vän som hamnade i svårigheter på bröllopskvällen. Det började när det var dags för presentöppning inför alla gäster, ett tilltag som jag alltsedan dess avråder från. Andra paketet var en brödrost och min vän gick ut hårt. Han höll upp paketet för gästerna och sa ”otroligt”. Nästa paket innehöll också en brödrost och vännen sa än en gång ”otroligt”. Det var då han liksom fastnade i superlativ och brödrostar. </p><p>Jag tror de fick sju stycken den kvällen, det vackra brudparet, och efter varje upptäckt ropade vännen, allt ivrigare, ”otroligt”. Eftersom han satsat så högt redan vid den första brödrosten kunde han bara variera själva tonfallet. Jag menar, vad är bättre än otrolig? Han kunde ju inte börja säga ”bra”, eller ”vad vacker”, eller ”så fin”. Vid det sjunde ropade han ”ooootroooligt” med de längsta o:n jag någonsin hört.</p><p>Vad lär vi oss av detta? Jo, att spara lite grand på superlativen. Att det går inflation i ord och att de därmed förlorar sitt värde.</p><p>Sedan länge har ordet ”älska” förlorat sin mening. På frukostflinge-paketen påstod leende människor att de ääälskade flingorna. Med vilka ord ska man då bedyra sin kärlek utan att ens partner känner sig som en fullkornsflinga?</p><p>För inte lika länge sedan var det vanligt att ”rasa”. Jag minns att Rosengren rasade över någonting, eller så var det andra som rasade över honom. Många rasade över mycket, men det var svårt att ana nyansen. Vad är mer, att rasa eller vara jättejättearg?</p><p>I reklamannonser dyker det med jämna mellanrum upp konstiga mattaffärer med priser som påstås ”spränga stan”. Hur ska man bräcka det? Priser som ”dödar allt”? Och vad händer med kunderna?</p><p>På senare tid används ordet ”attack” ofta i kvällspressen. När en sportreporter ”attackerar” Lars-Tommy betyder det att han ifrågasätter stämningen i fotbollslandslaget. Och när Robinson-Robban ”attackeras” menas att någon knuffat honom för att han visat snoppen på en bar. Vad säger vi då om USA´s krig mot Irak? Ett påhopp?</p><p>I artikeln bredvid betonar Barbro Bronsberg vikten av att våga säga ja eller nej. Hon har rätt, men jag tror också det är bra att ibland göra som Sven-Ingvars och säga kanske, kanske, kanske. Eller ännu hellre ”vänta”. Låta saker och ting landa, vila på hanen istället för att ropa ut ett tvärsäkert ja eller nej. För den vise är tiden en vän.</p><p>Ja och nej är viktiga ord. Kanske ska vi vara försiktiga med dem så de inte förlorar sin mening. Vad är tydligare än ett villkorslöst nej? Och vad är vackrare än ett förbehållslöst ja?</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Leva som man lär]]></title>
            <link>https://sasjo.github.io/gunnarsjoberg.se/leva-som-man-lar</link>
            <guid>leva-som-man-lar</guid>
            <pubDate>Tue, 07 Sep 2004 00:00:00 GMT</pubDate>
            <description><![CDATA[I Italien cyklar trafikpolisen på trottoaren i sin jakt på felparkerare. Visst är det underbart? Hur kul vore det om allt stämde, om allt var konsekvent och logiskt. Om alla gick på trottoaren och levde som de lärde.]]></description>
            <content:encoded><![CDATA[<p>I Italien cyklar trafikpolisen på trottoaren i sin jakt på felparkerare. Visst är det underbart? Hur kul vore det om allt stämde, om allt var konsekvent och logiskt. Om alla gick på trottoaren och levde som de lärde.</p><p>Det finns en spänning mellan vad man vet att man borde göra och vad man faktiskt gör. Kanske är det där som livsmeningen gömmer sig. Att kliva utanför marginalen, att inte följa manus. Den italienska cykelpolisen tycks fullständigt obekymrad över de turister som förvånade tvingas gå åt sidan. För honom är inkonsekvensen inget problem, bara en praktisk lösning. Det går helt enkelt fortare att cykla på trottoaren. Nema problema.</p><p>Owe Vikström som du möter i artikeln bredvid är en klok man som dessutom kan uttrycka sig vackert. Han talar snabbt om vikten av långsamhet och reser till avlägsna storstäder för att på ett brusigt café skriva om närhet och lugn. Hur logiskt är det? Å andra sidan, hur bra blir inte hans böcker?</p><p>Tänk om visheten gömmer sig i inkonsekvensen? Att vara klok, kan det vara att inte vara riktigt klok? Att göra tvärtom, det oväntade. Söka motsatser.</p><p>Jesus var inte klok, åtminstone tyckte inte den tidens visa män det. Han gjorde det mesta fel utifrån vad man förväntades göra. Han, som sa sig vara from, umgicks med folk som inte ens hade rätt att närma sig templet. Han förlät människor deras synder fast de inte ens bad om förlåtelse. När Pilatus frågade honom vad sanning är stod han tyst fast han nyss kallat sig själv Vägen, Sanningen och Livet. </p><p>Frågan är om man verkligen kan leva som man lär? Finns det någon som kan se Gud i ögonen och säga; jag har gjort det? Handlar det inte istället om att erkänna att man då och då cyklar på trottoaren? Att tillåta inkonsekvensen, glädja sig över det oväntade och lita till förlåtelsen. </p><p>Kanske vishet inte är detsamma som att ha en massa svar, utan mer att kunna ställa frågor. Att inte veta allt i förväg utan lita till den egna känslan och framförallt lyssna inåt och utåt. I så fall betyder det att visheten är inkonsekvent, för det finns ingen mall vi kan lägga över Livet för att få det att gå ihop. Den dag livet går ihop är vi döda.</p><p>Kan det vara så att dumheten är det enda konsekventa? Att pingstförsamlingen i Knutby fått fler medlemmar sedan morden, det är nog helt logiskt. Dumheten lockar den som inte orkar tänka själv.</p><p>Jag vet inte, men vad jag tror är detta: Den som vill finna sanningen måste våga tvivla och det är en sak att ha koll på andras liv, en annan att ha koll på sitt eget.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Osäker trygghet]]></title>
            <link>https://sasjo.github.io/gunnarsjoberg.se/osaker-trygghet</link>
            <guid>osaker-trygghet</guid>
            <pubDate>Sun, 05 Sep 2004 00:00:00 GMT</pubDate>
            <description><![CDATA[I våras köpte vi en ny båt till Breidagård, stället där jag jobbar. Det är en träbåt, en blidöeka med gamla anor. Den är handgjord, vacker och väldigt lättrodd. Den flyter som en fjäder på vattnets yta, som en storvuxen konkurrent till alla lättfotade skräddare. Tyst är den också. Och mycket, mycket rank.]]></description>
            <content:encoded><![CDATA[<p>I våras köpte vi en ny båt till Breidagård, stället där jag jobbar. Det är en träbåt, en blidöeka med gamla anor. Den är handgjord, vacker och väldigt lättrodd. Den flyter som en fjäder på vattnets yta, som en storvuxen konkurrent till alla lättfotade skräddare. Tyst är den också. Och mycket, mycket rank.</p><p>Att den skulle heta ”Tryggarekan” hade vi bestämt långt innan vi sett den. Men efter en blöt sommar då tre personer trillat i sjön när de skulle kliva i båten, känns namnet lite…tja, missvisande. Ett snedsteg, lite för bråttom, en alltför tungt nersatt fot…vips, så är du i vattnet.</p><p>Å andra sidan kanske namnet är helt rätt. Vad är trygghet? Och kan man verkligen leva ett liv utan snedsteg, utan att någonsin trampa snett? Är det bättre att bli kvar på bryggan hela livet, att aldrig våga ta ett osäkert kliv? Eller finns det rentav sådant som är värt ett plurr?</p><p>Bygg en köl, har någon föreslagit. Spika fast tyngder i den, har andra ropat. En cafégäst har till och med ritat någon slags ingenjörs-skiss på hur man skulle kunna göra om båten till världens tryggaste eka. Men snälla, tänker jag, inte handlar väl trygghet om blytyngder och dubbla skrov?</p><p>Hela livet är ett riskprojekt, det handlar om att våga pröva och våga lämna. Att bli vuxen är att lämna hemmets trygghet och försöka finna en annan. Vore det inte så skulle inga upptäckter göras, inga företag skapas, ingen utveckling ske.</p><p>Gud bevare oss för blytyngder och spikar. Finns det inte tillräckligt med rädslor och traditioner som begränsar oss, som skapar den där skenbara känslan av säkerhet och kontroll? När livet stormar trillar vi ju i sjön allihop i alla fall, eller hur? Den som känt på vattnet innan kanske inte är lika rädd.</p><p>Nej, här byts inga namn; båten ska heta Tryggarekan. Den ska vara lika lättrodd och vinglig som den är tänkt att vara. Den ska fortsätta lura landkrabbor som är vana att sätta ner sina tunga fötter utan att tänka sig för. Den ska lära oss att trygghet är att varsamt lämna bryggan och våga bli buren. Den ska tvinga oss att gå genom livet med mjuka steg och lätt böjda knän.</p><p>Det farliga är inte att falla, det farliga är att tro att man aldrig gör det.</p><p>/Gunnar Sjöberg</p>]]></content:encoded>
            <category>Näringsliv Norrbotten</category>
        </item>
        <item>
            <title><![CDATA[Leva i kläm]]></title>
            <link>https://sasjo.github.io/gunnarsjoberg.se/leva-i-klam</link>
            <guid>leva-i-klam</guid>
            <pubDate>Tue, 24 Aug 2004 00:00:00 GMT</pubDate>
            <description><![CDATA[Finns det någon som vill vara vuxen idag? Antingen försöker man vara ung så länge som möjligt och odlar hästsvans av de testar som finns kvar. Eller så plockar man ut avtalspensionen och spelar heltidsgolf från den dag man fyllt femtiosju.]]></description>
            <content:encoded><![CDATA[<p>Finns det någon som vill vara vuxen idag? Antingen försöker man vara ung så länge som möjligt och odlar hästsvans av de testar som finns kvar. Eller så plockar man ut avtalspensionen och spelar heltidsgolf från den dag man fyllt femtiosju.</p><p>Vart tog de vuxna vägen? De där som visste hur livet var och dessutom ville berätta om det. De där som gjort misstag och lärt av dem. De där som ännu inte gett upp, men samtidigt var medvetna om de år som passerat. Vanliga simpla medelålders, vanliga töntiga mammor och pappor. Vart tog de vägen?</p><p>Jag tror de klämdes ihjäl mellan ungdomsidealiseringen och pensionsromantiken. I flera år har ”ungdomen” idealiserats så till den milda grad att ungdomarna själva bara längtat efter att bli vuxna. Somliga föräldrar är ”ungdomligare” än sina barn. </p><p>Alldeles påtagligt blev det för några år sedan vid en skolavslutning i Luleå domkyrka. Barnen satt tysta och allvarliga i bänkarna. Rektorn harklade sig och sneglade på sina nedtecknade allvarsord. Då avbröts eftertänksamheten av två pappor som möttes i mittgången; de ropade ”tjeeena”, gav varandra high five, garvade högt och drog i sina skateboard-kepsar.</p><p>Min upplevelse upprepades i somras, men då i en av Uppsalas kyrkor. Den var halvtom och långt fram satt fyra konfirmander på rad. De försökte lyssna på sin präst och sjunga med i de psalmer de fått i läxa. För dem var det allvar, men bakom dem satt mormor i knallrött hår och för henne var det en lek. Hon tisslade och tasslade, pekade på takmålningarna och fnittrade åt nakna figurer. Barnbarnen – eller konfirmanderna – blev generade men vad skulle de göra?</p><p>Vem kan tysta mormor? Hon är bara så…crazy…galen…sexy…waåoouh…ung, ba. Åh Gud, om inte mormor vågar vara vuxen vem ska då våga?</p><p>Ungdomsidealiseringen har följts av pensionsromantiken. Jag ser AMF´s tevereklam men begriper inte riktigt. Där står en jättemysig gammal farbror och gör allt det han tidigare bara drömt om. Och en jätteskrynklig tant som rider på en häst, skrattar och skojjar hela dagen. Det där om förlorat närminne, benskörhet och gråstarr måste vara någon slags skrämselpropaganda från Folkhälsoinstitutet. Döden finns inte, kom låt oss bli pensionärer så vi äntligen får börja leva!</p><p>Mellan ungdomen och ålderdomen lever de stackars vuxna klämda och rädda. Vid deras fötter krälar någon som är lika vilsen: Ett barn, bestulen på sin barndom. Innan hon kan läsa har hon lärt sig att livet handlar om att vara crazy… galen… sexy… waåoouh… ung, ba. Eller? Barnet söker sitt värde, men hur ska hon finna det?</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Goda nyheter]]></title>
            <link>https://sasjo.github.io/gunnarsjoberg.se/goda-nyheter</link>
            <guid>goda-nyheter</guid>
            <pubDate>Tue, 15 Jun 2004 00:00:00 GMT</pubDate>
            <description><![CDATA[Vid skapelsens början vände sig Gud om efter varje dag och konstaterade att det var gott. Till och med den sjunde dagen, då Gud enligt myten inte gjorde annat än vilade, var en god dag. En riktig slappar-dag var det, så god att den blev helig.]]></description>
            <content:encoded><![CDATA[<p>Vid skapelsens början vände sig Gud om efter varje dag och konstaterade att det var gott. Till och med den sjunde dagen, då Gud enligt myten inte gjorde annat än vilade, var en god dag. En riktig slappar-dag var det, så god att den blev helig.</p><p>När vi människor vänder oss om och begrundar vår dag säger vi möjligen ”äsch”. Sällan säger vi att den var god, det är liksom förbjudet.” Peppar peppar, ta i trä” säger vi så fort vi uttryckt någon form av glädje och lycka. Som vore det naturliga tillståndet ondska och allmän otur.</p><p>Har du sett Michael Moore´s film ”Bowling for Columbine”? Visst, den är vinklad, men hans budskap är lika solklart som sant: Amerika är en nation som drivs av rädsla. Varje dag överöses amerikaner av de mest fruktansvärda nyheter: mördarbin kommer från Mexico, terrorister från grottorna, mördarbarn från skolorna och sjukdomar från kyssar. Enda sättet att skydda sig är att beväpna sig och ju fler vapen desto större rädsla. Åh, en sådan sorglig cirkel.</p><p>För egen del har jag under våren skrivit flera krönikor om vikten av att se svagheten, att benämna den och sedan lämna den. I denna sista krönika innan semestern vill jag skriva något lika viktigt; att se det goda, benämna det och bevara det.</p><p>Kom igen, låt oss samla på goda nyheter! Det betyder inte att vi ska blunda för vanvården av äldre, miljöförstöringen, sexuella trakasserier, slag på käften eller allt annat som är så fruktansvärt trist och onödigt. Det enda det betyder är att också se ljuset för att få rätt kontrast. Inte kan väl allt vara elände? Inte kan väl alla människor vara fiender? När du vänder dig om och ser på ditt liv, inte kan väl alla dagar ha varit onda? Eller?</p><p>Jag har skrivit om Aftonbladets löpsedeljournalistik – det är en mental förorening. TV3 sysslar med samma sak; förenklad förgrovning som gör oss blinda. Åh, må vi aldrig döma varandra som de dömer oss! Kom, låt oss söka det goda hos varandra!</p><p>Varje dag är en bonus. Det är sommar nu, ännu en sommar. Det hade ju kunnat vara slut, det hade kunnat vara ingenting alls. Men morgondagen är en sannolikhet, kom låt oss lita till den. Om det är eländigt kan det bara bli bättre, om det är toppen…tja, varför ska det inte vara toppen imorgon också?</p><p>Jag vet, jag låter jobbigt optimistisk men har du läst mina krönikor ett tag så förstår du nog vad jag menar. Skulle nu allt vara eländigt så kan du ju i alla fall försöka skratta åt eländet. Och njuta av en riktig Knutbymacka: Bondbröd med filadelfiaost.</p><p>God sommar!</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Leva framåt]]></title>
            <link>https://sasjo.github.io/gunnarsjoberg.se/leva-framat</link>
            <guid>leva-framat</guid>
            <pubDate>Tue, 25 May 2004 00:00:00 GMT</pubDate>
            <description><![CDATA[Om det är så svårt att radera SMS-meddelanden från en pastor i Knutby, hur svårt ska det då inte vara att radera negativa tankar från förr? Tänk om det är så att vårt inre - alla våra tankar, ord och gärningar – finns kvar? Tänk om allt finns kvar, som ett mjukt avtryck i sanden, ett spår som inte leder någonstans.]]></description>
            <content:encoded><![CDATA[<p>Om det är så svårt att radera SMS-meddelanden från en pastor i Knutby, hur svårt ska det då inte vara att radera negativa tankar från förr? Tänk om det är så att vårt inre - alla våra tankar, ord och gärningar – finns kvar? Tänk om allt finns kvar, som ett mjukt avtryck i sanden, ett spår som inte leder någonstans.</p><p>I artikeln bredvid lär vi oss vikten av att radera alla negativa tankar och avtryck Visst, det är sant men jag vet inte om det är möjligt. Kanske handlar det istället om att gilla läget, att acceptera att vi gör misstag och har våra brister. Att se skönheten även i det spruckna.</p><p>Blaise Pasqual, en matematiker på 1600-talet, skrev i boken ”Tankar” att den kristna religionens främsta uppgift är att tydliggöra människans storhet och elände. Det är så sant, så sant. </p><p>Vem i vår tid kan påminna både om storheten och om eländet? Är det inte oftast antingen eller? Aftonbladet påminner om eländet – förvisso andras, typ dokusåpastjärnornas och den arma barnflickans – medan veckotidningarna påminner om storheten - förvisso andras, typ filmstjärnornas och det underbara kungahusets.</p><p>Vad gör jag då med allt mitt bagage, allt det goda och onda som livet gett mig? Alla gamla synder, misstag och självförnekande handlingar? De finns ju där, hur mycket jag än tittar framåt. Den som vill följa mitt liv bakåt kommer att upptäcka spåren. Vem ska sudda ut dem, finns det agenter som gör sånt? Eller en tekniker som kan radera livsbandet bakåt?</p><p>Nä, det handlar nog om att försöka integrera även misstagen i mitt liv. Att bli vän med sin historia helt enkelt, även de avsnitt som handlar om eländet och inte bara storheten.</p><p>Bob Dylan, en musiker på 60-talet (jo, jag vet att han spelar än men jag hörde hans konsert förra året och den var så trist så jag vill glömma den…), sjöng ”Man gave name to all the animals”. I sången beskrev han hur människan i begynnelsen gav namn åt alla djur och därmed fick makt över dem. Det jag känner namnet på har jag delvis makt över, så är den gammaltestamentliga tanken. Det är så sant, så sant.</p><p>Alltså. Istället för att radera det som varit, låt oss flytta fokus. Låt oss se det som varit av storhet och elände, benämna det och sedan lämna det. Att älta är att dö.</p><p>Låt oss vända blicken framåt, så många stigar återstår och varför ska det förflutna få suga musten ur mina steg? Livet är alldeles för kort för att det som har varit ska vara det viktiga, eller hur? Kom låt oss leva för det som är, eller om det inte är nog, för de dagar som ska komma. </p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Att vandra genom livet]]></title>
            <link>https://sasjo.github.io/gunnarsjoberg.se/att-vandra-genom-livet</link>
            <guid>att-vandra-genom-livet</guid>
            <pubDate>Tue, 18 May 2004 00:00:00 GMT</pubDate>
            <description><![CDATA[Det är något sorgligt med pilgrimen. Det viktigaste är att nå fram, oavsett om det handlar om att kyssa Jakobs fötter eller finna någon att älska resten av sitt liv. Det sorgliga är att vardagen blir en transportsträcka. Det hägrande målet skymmer sikten för den skönhet som kan gömma sig i det enklaste och närmaste.]]></description>
            <content:encoded><![CDATA[<p>Det är något sorgligt med pilgrimen. Det viktigaste är att nå fram, oavsett om det handlar om att kyssa Jakobs fötter eller finna någon att älska resten av sitt liv. Det sorgliga är att vardagen blir en transportsträcka. Det hägrande målet skymmer sikten för den skönhet som kan gömma sig i det enklaste och närmaste. </p><p>Å andra sidan finns det även något sorgligt med flanören, pilgrimens motsats. För flanören är resan själva målet – var det hela slutar är ganska ointressant. Det sorgliga är planlösheten, att allting bara blir. Flanören jagar upplevelser men själva jakten hindrar livsnärvaron.</p><p>Det sorgligaste är dock turisten, den flackande resenären som låter dagspriset avgöra resans destination. Turisten förbehåller sig rätten att avnjuta ”det genuina” utan att bli en del av det – så fort han tröttnar reser han vidare, som en hungrig utomjording. Det sorgliga är att turisten kan leva ett helt liv utan att förstå vad det gick ut på, han var hela tiden någon annanstans. </p><p>Men visst, det är bra att vandra; tanken och kroppen hinner ifatt varandra. Det är ingen tillfällighet att Jesus vandrade med lärjungarna i tre år. De gick inte för att tappa några kilon eller för att det inte fanns taxi. De gick för att upptäcka livet och lära sig konsten att lämna och närma sig.</p><p>Jag upprepar mitt enkla råd: Ge dig ut på en vandring. Det spelar ingen roll hur lång den är, den vandring jag talar om kan lika gärna ske i sängläge. Det är tankens rörelse som är poängen.</p><p>Fundera först på vad du vill lämna i ditt liv. Vilka tankar vill du befrias från, vilka människor vill du slippa, vilka misstag vill du lämna? Ge dem namn, erkänn för dig själv vad det handlar om och ge dig sedan rätten att lämna det. Livets vandring går ju framåt och vem låter sig imponeras av tunga ryggsäckar? Unna dig att lämna skulden, rädslan, misstagen bakom dig.</p><p>Sen, när du vänder om, fundera på vad du vill närma dig. Vad vill du ha mer av, vilka människor och handlingar ger dig glädje? Vad fyller dig med livslust, vilka drömmar har du? Påminn dig att den enda som kan påverka ditt liv är du själv, vem låter sig imponeras av alla ”tänk om …”? Du styr dina egna steg – unna dig rätten till ditt liv, din egen längtan. </p><p>Till sist, när du är tillbaka till där du började, påminn dig att livet är en resa. Det blir aldrig som man tänkt sig och tur är väl det. Och framförallt; den stora vandringen återstår. Din enda uppgift fram till dess att du får nya vingar såsom örnen, är att finna glädje mitt i all möda.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Mer av mig]]></title>
            <link>https://sasjo.github.io/gunnarsjoberg.se/mer-av-mig</link>
            <guid>mer-av-mig</guid>
            <pubDate>Tue, 04 May 2004 00:00:00 GMT</pubDate>
            <description><![CDATA[Finns det någon människa som kan säga ”jag lever min dröm” och sedan leva den med gott samvete? Hur många offer krävs inte för att kunna göra det? Min dröm kan vara en annans mardröm.]]></description>
            <content:encoded><![CDATA[<p>Finns det någon människa som kan säga ”jag lever min dröm” och sedan leva den med gott samvete? Hur många offer krävs inte för att kunna göra det? Min dröm kan vara en annans mardröm.</p><p>Efter ett antal Robinson-säsonger har vi väl alla genomskådat uttrycket att ”följa sitt hjärta”. Det låter så fint, men till sist blir det omöjligt att gå förbi tidigare löften, känslor och strategiska val. Finns det någon människa som alltid kan ”följa sitt hjärta”?</p><p>Vad ska man göra då, om det nu varken går att till hundra procent leva sin dröm eller följa sitt hjärta? Vet inte, men ett annat råd är ju ”följ din längtan”. Men är inte problemet detsamma då, livet är ju fullt av plikter, löften och överenskommelser? Du lever inte bara för din egen skull, du lever också för andras.</p><p>Det enda vi kan följa är det som redan finns djupt inom oss; vår bakgrund, våra mönster, våra gåvor och talanger. Det inre stråket, den vindlande väg som leder genom dalar och berg, mörker och ljus. </p><p>Det som kan få vårt liv att blomma finns inom oss, det är inget vi kan köpa eller lära oss av andra. Den enda hjälp vi kan få är att öppna upp, inte för att byta livsinnehåll utan för att finna det som är dolt inom oss.</p><p>Kanske låter det snusförnuftigt, men det är inte enkelt. Den svåra konsten är att lära sig att leva med det som är trasigt, särskilt i en kultur som vår då sårbarhet är en svaghet och misslyckande en skam. Men en stor hemlighet i livet är att vägen till ljuset kan vara att stå kvar i mörkret.</p><p>I artikeln bredvid lär vi oss mer om Jungs teorier om det manliga och kvinnliga i människan. Jag tror att vi kan känna igen oss och ju fler exempel vi ger, desto mer skrattar vi åt oss själva. Men ett samhälle som låser in män och kvinnor i givna roller är ett förkrympt samhälle. Samma sak med den människa som inte vågar släppa fram de inre djupen. Våga leva, våga bejaka dig själv!</p><p>Min frisör i Luleå (man borde ha en frisör i varje stad ty hos frisören samlas Simsons vishet) berättade att många kunder kommer in med en tragisk blick och säger: Gör om mig! I blicken ser hon en längtan bort från det vardagliga, det liv som blev. Åh, som om en mittbena kunde mätta vår längtan!</p><p>Handlar inte allt om att bejaka det som finns inom oss – allt det vackra och allt det eländiga, all styrka och svaghet, allt manligt och kvinnligt. Borde inte vår strävan vara att utveckla det istället?</p><p>Be inte frisören göra om dig. Be henne göra dig till den du innerst inne är. Mer av dig, mer av liv.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Korridorliv]]></title>
            <link>https://sasjo.github.io/gunnarsjoberg.se/korridorliv</link>
            <guid>korridorliv</guid>
            <pubDate>Sun, 02 May 2004 00:00:00 GMT</pubDate>
            <description><![CDATA[I Luleå och Uppsala är det många som lever korridorliv, men i världen utanför är det många fler. Människor som begränsar sitt inre liv för att skapa kontroll. Människor som tänker trångt.]]></description>
            <content:encoded><![CDATA[<p>I Luleå och Uppsala är det många som lever korridorliv, men i världen utanför är det många fler. Människor som begränsar sitt inre liv för att skapa kontroll. Människor som tänker trångt.</p><p>Det finns till och med chefskurser i ämnet, kurser som först bryter ner deltagarnas självkänsla och sedan lär dem att med hård stämma och tom blick säga ”det är jag som är chef, det är jag som är chef”. Det är ett ledarskap som bygger på system, inte liv. Medarbetarna reduceras till brickor i ett spel, ett krigsspel, där chefen är general. Peka med hela handen och kräv omedelbar respons och knivskarpa svar av dina soldater.</p><p>Åh vilken fasa, tänk att få tillbaka en chef som gör arbetsplatsen till ett logement. Och vem är egentligen chef om chefen hela tiden måste påminna medarbetarna om vem som är chef? </p><p>Religion erbjuder också ett korridorliv, det räcker med att se på Knutby. Lägg ditt liv i pastorns hand och sluta tänka själv. Eller lägg det i politikerns, läkarens, ekonomens, expertens hand. Grunden för både tro, vetenskap och politik är öppenhet, men tänk hur det kan förvandlas till ett fängelse. Det som skulle befria begränsar istället. </p><p>För den som bor i korridor blir korridoren hela livet. De som kritiserar instängdheten blir fiender som inte förstår, inte känner till bakgrunder, inte begriper sig på ”verkligheten” osv. Det är som att försöka debattera med ett Jehovas Vittne, det är liksom ganska kört.</p><p>Jaja, vad vet jag, jag lever säkert i min egen korridor. Men tänk om alla Big Brother-Lindor och Robinson-Robbor beror på instängdheten? Kanske finns det ett uppdämt behov av att spränga gränser, riva alla murar och återta nåt slags liv. Vad som helst, bara det händer nåt! Och med hjälp av alkohol blir vi som tragiska Hulkar; pinka i drinken, stoppa handen i fläkten… vad som helst bara du spränger korridoren.</p><p>Visst har det gått fel nånstans? Medan folket lever korridorliv tar Aftonbladet och doku-skräpet över de fria markerna.</p><p>Vad kan vi göra? Kanske titta på den som är närmast dig just nu, be honom eller henne berätta något som berör. Kanske kan vi långsamt byta korridorliv till kollektivboende. Långsamt återta de ockuperade markerna. Göra världen större. Och bli rika på liv.</p><p>/Gunnar Sjöberg</p>]]></content:encoded>
            <category>Näringsliv Norrbotten</category>
        </item>
        <item>
            <title><![CDATA[Sluta aldrig fråga]]></title>
            <link>https://sasjo.github.io/gunnarsjoberg.se/sluta-aldrig-fraga</link>
            <guid>sluta-aldrig-fraga</guid>
            <pubDate>Tue, 20 Apr 2004 00:00:00 GMT</pubDate>
            <description><![CDATA[Det är dags att komplicera, dags att ställa frågor, dags att tänka själv. Dags för filosofiska samtal.]]></description>
            <content:encoded><![CDATA[<p>Det är dags att komplicera, dags att ställa frågor, dags att tänka själv. Dags för filosofiska samtal.</p><p>Dumheten är på frammarsch. Aftonbladets löpsedlar är ett hån mot hela mänskligheten. De skriker om Carolas nya norrman och Beckhams gamla synder. Snälla, vem bryr sig? Och hur i hela friden tror någon att Helle Kleins klokheter ska synas i all bråte?</p><p>Tänk om vi börjar tala som i löpsedlar? Korta strofer vars syfte bara är att väcka uppmärksamhet. Kanske är det vad Aftonbladet vill, forma ett folk som inte ids reflektera, inte orkar tänka efter. Då får Göran P vara ifred medan vi andra bekymrar oss över hur Naken-Janne ska klara nästa vinter.</p><p>Om det inte är skvaller och skandaler som gäller så är det tvärsäkerhet. KG Hammar får ta emot hatbrev bara för att han vädjar om en stunds eftertanke. Den som vågar öppna upp kallas ”trendkänslig” och vår tids nya utmaningar, till exempel den om vigsel mellan homosexuella, kallas ”modefrågor”. Snälla, visst är kunskap något som förändras eller hade Galileo fel i alla fall?</p><p>Påsken handlar om öppenhet, men redan dagen efter är vi där och rullar tillbaka stenen. Ordning och reda ska det vara, därför låser vi in varandra i roller, positioner, åsikter, traditioner.</p><p>Jag tror på osäkerheten. Visst är tvivlarna mer intressanta än de som minsann vet hur saker och ting förhåller sig? Och förresten, utan opposition fungerar ingen demokrati. Att omge sig med ja-sägare är en ledares största misstag.</p><p>Men även om tvivel är en god egenskap är det sällan den belönas. Den som ifrågasätter och ställer besvärliga frågor gör sig obekväm i alla möjliga sammanhang, inte minst religiösa och politiska. Tvivlet skakar om, tar tid, kräver eftertanke och kanske rentav förändring.</p><p>”Panta rei”, allting flyter, sa filosofen Herakleitos för 2500 år sedan. Han menade att förändring är själva livsprincipen. Fröet blir blomma, barnet blir vuxet… att leva är att förändras.</p><p>Jag tror han hade rätt. Att stänga ute förändring är att dö, att öppna sig är att leva.</p><p>Så kom igen, låt oss hålla filosofiska samtal. Låt oss vända på stenar och fråga ”varför” lite oftare. Skippa Aftonbladet och fråga din vän hur dagen har varit istället. Eller ännu viktigare, fråga dig själv vad du vill med ditt liv. Försök låta bli att prata som idrottsstjärnor som hela tiden säger ”man” på frågan hur det känns. Man blir glad, man är stolt, man längtar… Snälla, säg ”jag” istället. Jag vill, jag tror, jag vågar.</p><p>Och sluta aldrig fråga.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Under livets båge]]></title>
            <link>https://sasjo.github.io/gunnarsjoberg.se/under-livets-bage</link>
            <guid>under-livets-bage</guid>
            <pubDate>Tue, 06 Apr 2004 00:00:00 GMT</pubDate>
            <description><![CDATA[Det går en båge från jul till påsk. Från helgen om Den Stora Födelsen till helgen om Den Stora Döden och Det Stora Livet. Däremellan gestaltas våra liv, under den bågen är människan satt att leva.]]></description>
            <content:encoded><![CDATA[<p>Det går en båge från jul till påsk. Från helgen om Den Stora Födelsen till helgen om Den Stora Döden och Det Stora Livet. Däremellan gestaltas våra liv, under den bågen är människan satt att leva.</p><p>Nu är Stilla Veckan, nu ska livet sammanfattas. Den som läser Bibeln möter segrarna, tron, vänskapen, festerna, sveken, våldet, döden, sorgen, tårarna, hoppet, tvivlet, förlåtelsen och löftet om nytt liv. Men det är ingen hemlighet; varje människa som vågar leva möter samma sak. </p><p>Varje andetag är livets seger över döden. Vi andas ut allt som tynger, all skuld, alla misslyckande, allt oförsonat. Och vi andas in det som lyfter, nytt liv, frisk luft, förlåtelse.</p><p>Livet är ett ständigt pågående val. Vi kan välja livet och vi kan välja döden. Vi kan välja att se det goda eller det onda, att se bristerna eller begåvningarna, att se vad vi har eller vad vi saknar.</p><p>Vi kan också vara kloka; välja att se både ock men sträva efter det som ger glädje.</p><p>Förr i tiden fanns nåt som hette Långfredag och det var verkligen en lång, lång fredag. En dag då alla ”borden” och ”måsten” lades åt sidan för en enda lång begrundan. Ett stilla andetag som öppnade för en insikt om vad som var viktigt, vad som verkligen betydde nånting. Lägg vardagens bestyr åt sidan och begrunda vad som är väsentligt, samla dig inför helgen om Den Stora Döden och Det Stora Livet. Så var tanken.</p><p>Nu hyperventilerar vi för att hänga med i veckotidningarnas tips inför sommaren. Skit i döden, nu handlar det om att ha kul. Hello Luleå… Norrbotten…Världen…är ni med? Tio kilo ner innan sommarn! Skit i livet, nu handlar det om att bli smal.</p><p>Åh, artikeln här bredvid handlar om utbrändhet och jag har inga goda råd att ge. Annat än att försöka leva så mycket som möjligt under den där bågen. Ta skydd under bågen, döden hör till livet men det finns ett löfte om mer, mycket mer. Försök acceptera att somligt dör och somligt får nytt liv. Så är livet, nånting inom oss dör varje dag medan nånting annat föds. </p><p>Jag hör hur ytlig jag låter, jag kan bara lita till att du ser orden mellan raderna. Kom låt oss leva medan vi lever!</p><p>Låt inte ditt liv sluta med en långfredag. Gör som krokusarna, sök ljuset. Eller gör som evangeliets Maria, stå kvar och gråt. Ställ dig inför tomheten, kanske gömmer sig livet just där. Maria såg livet genom sina tårar.</p><p>Fortsätt andas till påskdagen. Stenarna i ditt liv ska vältras bort. Allting ska börja leva igen. Jag lovar, våra liv är bara början.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Livet runt en buske]]></title>
            <link>https://sasjo.github.io/gunnarsjoberg.se/livet-runt-en-buske</link>
            <guid>livet-runt-en-buske</guid>
            <pubDate>Tue, 23 Mar 2004 00:00:00 GMT</pubDate>
            <description><![CDATA[Det finns de som läser Bibeln som en bok om det som varit. Hemligheten är att läsa den som en bok om det som är.]]></description>
            <content:encoded><![CDATA[<p>Det finns de som läser Bibeln som en bok om det som varit. Hemligheten är att läsa den som en bok om det som är.</p><p>Omkring år 550 f Kr skrivs berättelsen om Elia. Han är profet, en av Gamla Testamentets mest framgångsrika. Han strider mot kungen och mot alla falska gudar, livet är som en tävling och han vinner och vinner och vinner. Blixtar och dunder, det verkar som om ingenting kan hindra honom. Hans karriär är spikrak. Han är både lyckad och lycklig.</p><p>Efter ännu en seger, får han höra att drottning Isebel bestämt sig för att hämnas; Elia ska dödas. Och plötsligt tappar han all kraft. Han, detta kraftpaket som aldrig visat någon tvekan eller rädsla, blir livrädd. Han ger upp kampen, drar sig ut i öknen och sätter sig under en ginstbuske. ”Nu är det nog” viskar han och önskar sig döden.</p><p>Vad var det som hände Elia? Gick han in i väggen, blev han utbränd? Fick han panikångest? Depression? Eller blev han bara trött, så fruktansvärt trött på att ge och ge och ge?</p><p>När han sitter under ginstbusken kommer en ängel och visar honom en glödkaka och ett krus med vatten. ”Stig upp och ät” säger ängeln, ”annars orkar du inte hela vägen”. Elia smakar, men kryper sen tillbaka under busken. Ängeln vädjar till honom, sen reser han sig en andra gång och äter och dricker. Han får kraften tillbaka och vandrar fyrtio dagar och fyrtio nätter genom öknen till Guds berg Horeb.</p><p>Omkring år 2004 e Kr är berättelsen lika aktuell. Känner du igen dig? </p><p>Är du ängeln som försöker hjälpa en vän ut ur gömstället, upp på livsvägen? Försöker du ingjuta kraft och livsmod i den som tappat all ork? Hur känns det att bjuda den som säger nej? Är det någon som hjälper dig?</p><p>Eller är du Elia? Känner du att det är nog nu, att det är lika bra att strunta i allt? Har du hittat en ginstbuske att gömma dig under? Hur länge tänker du stanna där? Hur länge ska du vägra ta emot?</p><p>Livet är en öken, fylld av stenar att snubbla över eller sand att sjunka ner i. Så är det bara, men när blicken vant sig kan vi upptäcka oaserna, källorna till liv; kärleken, delandet, leken.</p><p>Ginstbusken är en bra viloplats, den skyddar mot brännande sol. Men den kan också bli en mögelfälla, en unken plats som doftar bitterhet och förgrämelse. Den som sitter för länge under busken blir rädd för det som finns utanför, det man förr älskade. Rädd för ljuset, luften och lusten till ett liv.</p><p>Glödkakan och vattnet är ingen ny hälsokur eller mirakelmedicin. Det är vardagsmat. Livsglöden finns i det enkla, där vi minst anar det. Precis som änglar.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Löpsedlar]]></title>
            <link>https://sasjo.github.io/gunnarsjoberg.se/lopsedlar</link>
            <guid>lopsedlar</guid>
            <pubDate>Sun, 14 Mar 2004 00:00:00 GMT</pubDate>
            <description><![CDATA[Det bor en löpsedel inom oss alla. Kanske fladdrar den långt därinne, dold bakom välknutna slipsar och välstrukna blusar. Eller så är den alltid för våra ögon, en ständig källa till skuld och självförakt. Löpsedeln lovar pinsamma avslöjanden.]]></description>
            <content:encoded><![CDATA[<p>Det bor en löpsedel inom oss alla. Kanske fladdrar den långt därinne, dold bakom välknutna slipsar och välstrukna blusar. Eller så är den alltid för våra ögon, en ständig källa till skuld och självförakt. Löpsedeln lovar pinsamma avslöjanden.</p><p>Vi har avskaffat dödstraffet men varje dag hängs människor ut på kvällspressens löpsedlar. Likt en bödel kryper reportern i mörka gränder och jagar byten att avslöja. Inte förklara, bara döma. </p><p>De flesta av oss kan ju säga att det bara handlar om andra; berusade Big Brother-Lindor, fifflande stadsmissions-ledare, rattfulla politiker, porrsurfande präster. Men vad lär oss en löpsedel?</p><p>Varje människa är en berättelse och bakom varje avslöjande finns en historia. Kanske inte en ursäkt, men en djupare berättelse som kan öppna för en annan förståelse. Allting är alltid mycket mer komplicerat än det ser ut att vara. </p><p>Det tragiska för de som hängs ut är att ingen orkar lyssna till den längre berättelsen. Löpsedeln antas säga allt, dagen efter är det andra avslöjanden som gäller. Två dagar efter massakern i Madrid avslöjade Aftonbladets löpsedel de billigaste mobiltelefonerna och Expressens hur många sockerbitar som gömmer sig i 91 livsmedel.</p><p>Kvällstidningarna gör sitt jobb och fyller uppenbarligen något slags behov. Men tänk om det behov de fyller just är flykten från våra egna liv? Så länge vi kan svära över andras försyndelser slipper vi ta itu med våra egna. Löpsedlarna erbjuder både avrättning och undanflykt.</p><p>Så är det, ända till dess du själv hänger där. Tänk dig den tanken; allting dras fram, det skriks ut i krigsrubriker. Ingen bryr sig om din förklaring, du blöder trycksvärta. </p><p>Kanske borde vi oftare tänka den tanken när vi förfasar oss i tidningssoffan.</p><p>Löpsedlarna är en mental och själslig förorening. Livet handlar om att söka glädjen mitt i all möda – att försöka se guldkornen och njuta av dem. Jag tror att varje ”chock” och ”avslöjande” äter en bit av vår livsglädje, den förvrider perspektivet bort från glädjen till skandaliserandet och moraliserandet. Och plötsligt handlar livet om att söka fel hos andra istället för det goda.</p><p>Kanske överdriver jag. Men visst vore det härligt med en löpsedel med detta löfte: Allt är förlåtet. </p><p>/Gunnar Sjöberg</p>]]></content:encoded>
            <category>Näringsliv Norrbotten</category>
        </item>
        <item>
            <title><![CDATA[Att älska sig själv]]></title>
            <link>https://sasjo.github.io/gunnarsjoberg.se/att-alska-sig-sjalv</link>
            <guid>att-alska-sig-sjalv</guid>
            <pubDate>Tue, 09 Mar 2004 00:00:00 GMT</pubDate>
            <description><![CDATA[Ibland inleder jag de retreater vi erbjuder med en bön: Gud, hjälp oss att älska oss själva. För somliga är det en befriande bön, för andra låter det nästan som en synd.]]></description>
            <content:encoded><![CDATA[<p>Ibland inleder jag de retreater vi erbjuder med en bön: Gud, hjälp oss att älska oss själva. För somliga är det en befriande bön, för andra låter det nästan som en synd.</p><p>Vi är mitt inne i fastan nu, och det är den profana skuldregleringens tid. Vi syndar genom att äta feta semlor och söker botgöring genom att gå sju varv runt kvarteret. I värsta fall varar denna typ av sekulariserade fasta långt längre än ända in till påska. Hela livet kan bli en plågsam kamp mellan att unna och bestraffa sig själv.</p><p>Det är som om vi inte tror att vi är värda det goda här i livet. Men hur ska jag kunna älska andra om jag föraktar mig själv?</p><p>Att älska sig själv, att som i Anna Maria Rosendahls nionde bud erkänna både det goda och onda inom sig, är källan för den kärlek jag kan ge andra. Vågar jag se min egen svaghet, kan jag också överse med andras. Vågar jag vara stolt över min egen prestation, kan jag också känna glädje över andras.</p><p>Jag vet inte varifrån självföraktet kommer. I värsta fall kommer det med modersmjölken; ”se nu mitt barn vad du gör med mina bröst” viskar den ammande modern i babyns öra. ”Förlåt” blir barnets första ord… Ursäkta att jag finns, det var inte meningen.</p><p>Det kan också komma från predikstolen. Det finns en typ av förkunnelse som i fromma ord förnekar det sant mänskliga och därmed även sårbarheten. Det nakna och ärliga blir fult och någonting att dölja både för Gud och medmänniskor. Konsekvensen blir att vi gömmer oss för varandra, undviker att blotta vår svaghet och hela tiden lyckas hitta de som är värre, sämre, fulare. Allt medan självföraktet växer likt en invärtes mögelskada.</p><p>Den som inte går i kyrkan kan förlora sin självkänsla bara genom att läsa veckotidningar. Vi söker det perfekta och i ett sånt läge finns det inga rum för misstag. När vi skvallrar om andras skandaler kan vi tillfälligt känna oss bättre, ända tills vi bläddrar fram sidan med det senaste bantningstipset eller kärlekstestet eller framgångsreceptet.</p><p>Åh, de sanna helgonen skrattar åt sina misstag, men vi som inte är heliga blir bara arga. På provet ska det vara 48 poäng av 48 möjliga. MVG. Man ska väga precis på tabell annars är det övervikt eller undervikt. BMI. Att behöva andra är en svaghet och att be om förlåtelse är en förlust.</p><p>Sokrates sa att den visaste människan är den som inser att hon ingenting vet. Fullkomligheten är fördold och förnekandet av detta är människans största misstag.</p><p>Vad annat kan man göra än låna en bön av Lina Sandell: Öppnade ögon, Herre mig giv. </p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Lyckan kommer, lyckan går]]></title>
            <link>https://sasjo.github.io/gunnarsjoberg.se/lyckan-kommer-lyckan-gar</link>
            <guid>lyckan-kommer-lyckan-gar</guid>
            <pubDate>Tue, 10 Feb 2004 00:00:00 GMT</pubDate>
            <description><![CDATA[Är du lycklig?]]></description>
            <content:encoded><![CDATA[<p>Är du lycklig? </p><p>Hur ska man svara på den frågan? Ett ”ja” låter så ytligt, ett ”nej” så dystert. Att vara lycklig handlar ju om så mycket, för inte är det väl att vara glad hela tiden?</p><p>Lyckan kommer lyckan går, heter det i en bön alla en gång fick lära sig. Det ligger något stort i det, en insikt om att lyckan, likt sanningen, inte är något man kan äga. Lyckan är både bräcklig och undflyende. Redan vid tanken på att mura in den har den flytt. Den livnär sig av frihet och öppenhet och kvävs av tvång och begränsning.</p><p>Att vara lycklig är att vara fri, öppen, sårbar. </p><p>”Hon verkar så lycklig”. Visst är det lättare att säga så, än att säga ”jag är så lycklig”? Det är som om vi inte tror att lyckan kan gälla oss, bara andra och helst sådana vi inte känner. Vi ser en krusning och tror att ytan är själva djupet. Bara den som kommer nära ser nyanserna.</p><p>Lycka är en upplevelse, något vi kan öppna oss för. Tänk om det är så att vi kan bestämma oss för att vara lyckliga, att vi faktiskt har ett val. Tänk om meningen med livet är att söka lyckan, men på betydligt djupare nivåer än Börsen och Trissbutiken.</p><p>Ingen kan bestämma över mina upplevelser. Att uppleva lycka är något jag bara kan göra själv, ingen kan ge den upplevelsen åt mig eller tvinga den på mig. Varje dag och ögonblick ställs jag inför ett val; hur ska jag hantera det jag upplever? Ska jag bjuda in det eller ska jag sopa bort det från min livsscen.</p><p>Jag kan välja bitterhet och vrede. Jag kan välja att ta åt mig av all kritik, gräva ner mig i mina missgärningar och fylla hela mitt liv med grämelse. </p><p>Jag kan också välja glädjen och leendet. Jag kan välja att gå vidare, lämna mörkret och söka mig till ljuset. Andas in det nya, istället för att sucka över allt som inte blev.</p><p>Får jag tipsa på en andlig övning? Ta en promenad, hur lång den är spelar ingen roll. När du går första biten, fundera på vad du vill lämna bakom dig i ditt liv; all sorg, all skuld, all bitterhet du vill lämna. Bördor du inte längre vill bära. Och när du vänder tillbaka, fundera då på vad du vill närma dig i ditt liv. Vad du vill bjuda in och vad du längtar efter. Något att fylla tomrummet med.</p><p>Den yttre promenaden kan följas av en inre. Livet är själva rörelsen mellan polerna – den ständiga kampen mellan att försöka lämna bakom sig och bjuda in. Döden är stillaståendet – tron på att lyckan varar för evigt eller att olyckan är mitt öde.</p><p>Lyckan kommer, lyckan går. Däremellan handlar det om att leva blott en dag, ett ögonblick i sänder.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Knyta knutar]]></title>
            <link>https://sasjo.github.io/gunnarsjoberg.se/knyta-knutar</link>
            <guid>knyta-knutar</guid>
            <pubDate>Mon, 02 Feb 2004 00:00:00 GMT</pubDate>
            <description><![CDATA[Jag bor tre mil från Knutby. Say no more.]]></description>
            <content:encoded><![CDATA[<p>Jag bor tre mil från Knutby. Say no more.</p><p>När jag skriver denna krönika skriker löpsedlarna ut nya sensationer varje dag. Jag påminns om ett gammalt sällskapsspel som hette Cluedo. Finns det fortfarande? Där kunde pastorn vara mördaren och mordvapnet det svåra att finna. Har någon kollat biblioteket?</p><p>Det är lättare att slå en knut än att lösa upp den. Pingstkyrkan i Knutby har slagit trippelknut på sig själv.</p><p>Det enklaste vore att avfärda allt som ren galenskap, för då går de flesta fria. Ingen av oss skulle väl acceptera att andra bestämde vad vi skulle tänka, känna och tycka? Ingen av oss skulle väl vara tyst inför uppenbara tokerier? Eller…?</p><p>Det finns inget försvar för vad som hänt i Knutby. Vi har vant oss vid att det händer i USA, men här i upplysta Svedala…näe? Är det möjligt?</p><p>Jag vet inte om det går att dra några lärdomar av det hela. En skulle ju kunna vara att religion är livsfarligt och det ligger nåt i det. När Jesus framträdde kring år trettio, var den judiska religionen ett väl genomarbetat system som reglerade alla detaljer i vardagen. Han vände upp och ner på allt. Han sprängde gränser och byggde en gemenskap av de som inte hörde till systemet, de som ställts utanför. Och den gemenskap han byggde var öppen och gränslös.</p><p>Under åren som följt, har kyrkorna byggt upp nya gränser. Präster och pastorer spelar på det faktum att vi alla har ett behov av att dela in tillvaron i ”vi” och ”dom”, ”rätt” och ”fel”. Lockelsen är enkel: Vi vill tillhöra ”vi” och de som har rätt. </p><p>Mönstret går igen i politiken, denna organiserade form för att garantera den fria tanken. Partipiskan viner och ledamöterna böjer sig…för den goda saken, gruppen, sammanhållningen, ansiktet utåt. Ändamålet helgar medlen.</p><p>I varje företag, varje arbetslag upprepas mönstret. Vi tiger inför det felaktiga, för att rädda vårt eget skinn eller helt enkelt för att det är vår enda trygghet. Hellre en sjuk gemenskap än ingen alls.</p><p>Nä, visst kan vi bättre? Kom, låt oss flytta från Knutby till Öppenheten! Smörj alla band i olja så de blir lättare att knyta upp. Allting är alltid mycket mer komplicerat än det ser ut att vara. </p><p>Att leva är att söka sanningen och att dö är att tro sig äga den. </p><p>/Gunnar Sjöberg</p>]]></content:encoded>
            <category>Näringsliv Norrbotten</category>
        </item>
        <item>
            <title><![CDATA[Balansen ger helheten]]></title>
            <link>https://sasjo.github.io/gunnarsjoberg.se/balansen-ger-helheten</link>
            <guid>balansen-ger-helheten</guid>
            <pubDate>Tue, 27 Jan 2004 00:00:00 GMT</pubDate>
            <description><![CDATA[Det fanns vänner som tvivlade när jag för tre år sedan berättade att vi skulle flytta ner till Uppsala för att driva en retreatgård i Svenska Kyrkans regi. Deras tvivel gjorde mig osäker; hur skulle jag klara tystnaden? Måste man gå i mjukiskläder hela dagarna? Mina skämt, vem skulle skratta åt dem?]]></description>
            <content:encoded><![CDATA[<p>Det fanns vänner som tvivlade när jag för tre år sedan berättade att vi skulle flytta ner till Uppsala för att driva en retreatgård i Svenska Kyrkans regi. Deras tvivel gjorde mig osäker; hur skulle jag klara tystnaden? Måste man gå i mjukiskläder hela dagarna? Mina skämt, vem skulle skratta åt dem?</p><p>Nu fungerar Breidagård, som stället heter, alldeles utmärkt. Här möts människor från alla håll för att öppna sig för sitt inre och därmed för Gud. Egentligen är det ytterst gåtfullt och otidsenligt; man stänger för att släppa in, avstår för att ta emot.</p><p>Breidagård ligger elva kilometer från IKEA. Jag gillar det läget för utan stadens närhet blir Breidagård ett gömställe, en udda plats i periferin. Staden behöver en oas och oasen behöver en stad. Återigen handlar det om både ock, inte antingen eller.</p><p>Livet är mest intensivt i marginalen. Den som är trygg med sorgen vågar också ta emot den djupaste glädjen. Skrattet och gråten springer ur samma inre källa och den som är vän med tystnaden kan också trivas i sorlet. Och visst är det medvetenheten om vår dödlighet som gör att livet smakar som bäst?</p><p>Retreaten är som ett långsamt avklädande. Det första som faller är pladdret, de tomma orden. Alla ”jasså du”, ”läääget” och ”åhåjaja”. Tystnaden blir aldrig pinsam, den sjunker långsamt in och öppnar våra inre dörrar. I tystnaden uppstår en tät gemenskap, djupare än alla artighetsfraser. I sömnen tränger urgamla och yrvakna drömmar fram, ivriga att lära oss något om det som varit, är eller kommer. </p><p>En deltagare skrev i gästboken; det är med sinnen som med fallskärmar. De fungerar bäst när de är öppna.</p><p>Det sägs att gudstjänstens psykologiska höjdpunkt är tystnaden strax innan prästens predikan. Det kan ju tolkas olika; är det en spänd förväntan på meningsfulla ord eller en efterlängtad paus i allt kyrkligt prat?</p><p>När retreaten avslutas och tystnaden bryts uppstår ofta en stunds tvekan; vilka ska bli de första ord jag säger på två dygn? Jag har hört allt från ”när går bussen” och ”jajjanåjojjo” till en tacksam bön om att kunna behålla stillheten mitt i steget, en inre tillhörighet mitt i rörelsen. </p><p>De allra flesta ler, som efter att ha gjort en stor upptäckt eller träffat en kär vän.</p><p>För egen del söker jag mig till kontrasten. Efter varje retreat brukar jag åka in till staden. Jag vandrar bland högljudda konsumenter och smsar en ordvits till norr. Jag gör det för att välkomna skrattet, det galna och ytliga. Det är balansen som ger helheten.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Älskar du mig?]]></title>
            <link>https://sasjo.github.io/gunnarsjoberg.se/alskar-du-mig</link>
            <guid>alskar-du-mig</guid>
            <pubDate>Tue, 13 Jan 2004 00:00:00 GMT</pubDate>
            <description><![CDATA[Det finns en fråga som utgör basen för vartenda äktenskap i landet: Älskar du mig?]]></description>
            <content:encoded><![CDATA[<p>Det finns en fråga som utgör basen för vartenda äktenskap i landet: Älskar du mig?</p><p>När den ställs, prövas relationen. Vi kan försöka komma undan, skruva upp radion och ropa ”va”. Eller sluddra nåt om ”självklart” eller låna den där vitsen av Ronny Eriksson. Men när frågan ställs i ett sammanhang där inga flyktvägar ges, då prövas relationen.</p><p>Älskar du mig? Låt oss strunta i alla svensktopps-låtar som devalverat ordet. Jag tror att vi i alla fall vet vad frågan gäller. En långdragen diskussion om vad ordet älska egentligen betyder idag, igår och i evighet amen, är nog mest ett sätt att försöka komma undan svaret. </p><p>Att älska någon är mycket mer än att respektera, hålla av, gilla, tycka om, vara sugen på. Det handlar om livets innersta, om att få vara sårbar i en annan människas famn. Att dela liv.</p><p>Svaret avgör relationens hållbarhet. Blir det ”nej”, är utgången ganska given. Ett äktenskap som vilar på kompisskap kan väl i och för sig fungera, men nog ligger det något tragiskt i att låsa fast varandra som kompisar. </p><p>Men plikten då, kan det inte vara bra att hålla fast vid varandra för att man en gång lovat det? Ja, men att älska kan aldrig vara en plikt.</p><p>Allt detta gör äktenskapet så komplicerat och frågan om skilsmässa så svår. För mig är det inte en moralisk fråga. Däremot är det en fråga om livsval och respekt för mig själv och den människa jag lever tillsammans med. Den som älskar kan inte tvinga fram ett ja. Älskar gör man utan tvång.</p><p>En skilsmässa är alltid ett misslyckande; ambitionen sprack, något man lovade höll inte. Frågan om vems fel det var, är felställd. Det är bådas fel eftersom äktenskap är ett gemensamt liv, ett gemensamt lyssnande och inkännande.</p><p>Älskar du mig? Ibland behövs en tredje part som lyfter fram den avgörande frågan. Förr i tiden fanns den obligatoriska medlingen då alla var tvungna att träffa en präst eller liknande innan skilsmässa. Nu är vi utlämnade åt varandra och har olika terapeutformer att välja bland. </p><p>Kanske är det så att alltför många skiljer sig utan att ge samtalet en chans. Risken är att ett ”nej” blir själva flyktvägen. Om vi skriker åt varandra slipper vi höra våra hjärtslag.</p><p>Ett ”ja” får tiden att stanna och hjärtat att darra. Den sanna kärleken handlar inte om att älska tack vare någonting, utan trots någonting. Ja, jag älskar dig. Trots 10 kilo för mycket, trots din brist på humor, trots dina svek. Inte tack vare ditt vackra hår, dina fina ord, din goda smak.</p><p>Alla människor är värda att älska. Alla borde få höra ett ja.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Närhetens mysterium]]></title>
            <link>https://sasjo.github.io/gunnarsjoberg.se/narhetens-mysterium</link>
            <guid>narhetens-mysterium</guid>
            <pubDate>Tue, 23 Dec 2003 00:00:00 GMT</pubDate>
            <description><![CDATA[Häromdagen åkte jag taxi med en sorgsen chaufför. Vi hade 15 kilometer framför oss, så jag frågade hur kvällen varit. Då berättade han hur ett gäng på fem vuxna män hånat honom under en hel körning och sedan vägrat betala. Han blev kallad svartskalle och terrorist, de spottade i bilen och bad honom dra tillbaka till Arabien.]]></description>
            <content:encoded><![CDATA[<p>Häromdagen åkte jag taxi med en sorgsen chaufför. Vi hade 15 kilometer framför oss, så jag frågade hur kvällen varit. Då berättade han hur ett gäng på fem vuxna män hånat honom under en hel körning och sedan vägrat betala. Han blev kallad svartskalle och terrorist, de spottade i bilen och bad honom dra tillbaka till Arabien.</p><p>Ändå körde han dem till dörren. </p><p>Åh dessa män, dessa berusade karlar som blir som idioter i grupp. Vi suckade tillsammans, jag försökte ingjuta lite mod i honom och när vi skildes åt fick jag ett leende. Den närhet vi upplevde svepte nog bort en del av den sorg och det avstånd gubbgänget lämnat efter sig i hans taxi. </p><p>Närheten bär på ett mysterium: I varje människa finns något av mig själv. Att komma nära en annan, om så bara under 15 kilometer eller 15 minuter, är att komma nära sig själv och därmed själva livet.</p><p>De fem fulla karlarna var på flykt från närheten. Spriten gör det lättare och du har alltid något att skylla på. Men visst är det sorgligt med människor som aldrig vågar närma sig?</p><p>Artikeln bredvid handlar om ensambarn. Jag tror en nyckel för alla, oavsett syskonskarans storlek, är närhet. En känsla av samhörighet, tillit, värme. Att vara med i ett större och djupare sammanhang än bara mitt eget.</p><p>Häromveckan läste jag i Kuriren en insändare som fruktade ännu ett besök på en julotta fylld av fördömanden. Typ, ”jasså, det är dags att komma nu”. Tyvärr är han eller hon inte ensam om den upplevelsen.</p><p>Åh, dessa predikanter som förvandlar julens budskap till moralkakor. Jag har aldrig förstått de hårda orden. Varför misstror vi varandra? De som besöker en julotta gör det av olika skäl, men hos de flesta handlar det nog om en längtan efter närhet. En vilja att vara med och dela livets gåtor.</p><p>Närhet föds ur öppenhet, en ömsesidig vilja att mötas. Att beblanda sig med andra. Och är det någonstans man beblandar sig så är det på julottor.</p><p>Ur närhet föds närvaro. Det är både närhetens och julens innersta mysterium. I våra liv kan vi känna avtryck av andra människor, även om de är 100 mil bort. Vi kan till och med smeka avtrycken, känna en beröring som besegrar alla avstånd. Inte ens döden sopar undan spåren av de vi levt nära.</p><p>Det djupaste avtrycket är Guds. Det finns där, inom oss, som en längtan. En fråga. Ju närmare vi söker oss krubban, desto tydligare blir närhetens mysterium. Vi ryms där, tillsammans med den sorgsna chauffören, de berusade männen, skribenten och predikanten. </p><p>Närvaron bär till och med på ett namn: Immanuel. Gud med oss.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Sök glädjen]]></title>
            <link>https://sasjo.github.io/gunnarsjoberg.se/sok-gladjen</link>
            <guid>sok-gladjen</guid>
            <pubDate>Tue, 09 Dec 2003 00:00:00 GMT</pubDate>
            <description><![CDATA[Ingenting är sorgligare än blicken hos den avundsjuke. Det doftar förgrämelse ur hennes andedräkt och allt hon bjuder på smakar bittert. Avundsjuka är en dödlig sjukdom och det första som stryker med är livsglädjen.]]></description>
            <content:encoded><![CDATA[<p>Ingenting är sorgligare än blicken hos den avundsjuke. Det doftar förgrämelse ur hennes andedräkt och allt hon bjuder på smakar bittert. Avundsjuka är en dödlig sjukdom och det första som stryker med är livsglädjen.</p><p>Vi kan bli friska av andras insikter och påminnelser. ”De mörka molnen skingras, se hur ljuset bryter fram igen. Jag vill hämta dig ur sorgen, från ett liv som har kört fast”, sjunger Ulf Lundell mitt i mörkaste december. </p><p>Kom låt oss följa med! Låt den här julen bli ett kliv ut i ljuset. Fäst blicken på det liv du har omkring dig, istället för att låta den svepa lystet över andras liv. Flytta fokus. Visst, andra har det mycket bättre, mycket roligare, mycket lyckligare, mycket rikare än du. Men du har ju bara ditt liv att leva.</p><p>Avundsjuka växer ur ett tvivel på mitt värde. Mitt eget liv känns otillräckligt, medan andras verkar perfekt. Det är naturligtvis inte sant; bakom det som ser ut som den stora lyckan kan livet vara helt tomt. Och även i det liv som upplevs tomt finns stråk av glädje.</p><p>I artikeln här bredvid säger Verena Kast att avundsjukan ger livet brist på glädje. Så är det och därför är den dubbelt tragisk. Avundsjuka är en bristsjukdom.</p><p>Kom låt oss vända om! Låt oss göra som Predikaren skrev, betydligt tidigare och tyngre än Lundell. År 400 f. Kr formulerade han meningen med livet på följande sätt: Att finna glädjen mitt i all sin möda, det är en gåva från Gud.</p><p>Det är ett av mina favoritord ur Bibeln. Visst, livet är möda. Det finns en massa elände som drabbar oss, dessutom i olika mått. Somliga drabbas mycket, andra mindre. Så är det bara. Men det finns en insikt som sträcker sig längre än frågan ”varför skulle jag drabbas av detta?”. Insikten lyder: Även jag kan drabbas. Livet är fyllt av möda.</p><p>Istället för att låta rädsla, skadeglädje eller avundsjuka ta överhanden, kan jag medvetet sträva efter glädjen. Den faller inte ner från himlen så jag måste söka den själv. Bjuda in den i mitt liv. </p><p>Jag tror faktiskt det är en medveten handling – vi är inga offer för olyckliga omständigheter. Den enda som verkligen kan påverka ditt liv är du själv. </p><p>Så ge dig själv en julklapp; unna dig nånting som ger dig glädje och unna andra deras glädje. Gör något bara för din egen skull. Påminn dig om att du måste våga älska dig själv för att orka älska andra. </p><p>Det får bli min tidiga julhälsning. Se ljuset i mörkret, se fotspåren i din inre öken. Sträva framåt. Det finns en glädje även i ditt liv. Sök den och du finner den, mitt i all möda.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Håhåjaja]]></title>
            <link>https://sasjo.github.io/gunnarsjoberg.se/hahajaja</link>
            <guid>hahajaja</guid>
            <pubDate>Tue, 25 Nov 2003 00:00:00 GMT</pubDate>
            <description><![CDATA[Håhåjaja. Jag har alltid haft svårt för kategoriseringar, allra mest människor som kategoriserar sig själva. Typ ”jag är en spjuver”. Tråkigare människor finns inte. Eller föreläsare som delar in människor i ”Disko-Dick”, ”Lata Lisa” och ”Röjar-Roger” och tror sig förklara världen på det sättet. Håhåjaja.]]></description>
            <content:encoded><![CDATA[<p>Håhåjaja. Jag har alltid haft svårt för kategoriseringar, allra mest människor som kategoriserar sig själva. Typ ”jag är en spjuver”. Tråkigare människor finns inte. Eller föreläsare som delar in människor i ”Disko-Dick”, ”Lata Lisa” och ”Röjar-Roger” och tror sig förklara världen på det sättet. Håhåjaja. </p><p>Jag känner ingen som passar in någonstans.</p><p>Jag har också svårt för kommentarer som ”vad var det jag sa”. Det låter som att hela livet skulle gå ut på att bevisa en förutbestämd formel. Vad ska man svara… Grattis?</p><p>Allting går att tolka och anstränger vi oss riktigt mycket kanske vi kan få våra liv att se ut som en rät vinkel eller rak linje. Åtminstone så länge vi ser allting genom backspegeln. Men hur trist är inte ett sådant liv? </p><p>Då är det bättre att säga ”shit happens” och gå vidare. Åka off pist. Söka framtiden.</p><p>I artikeln bredvid möter vi ett rekord i kategorisering och ”vad var det jag sa-tristess”. Man ska tydligen svara på en massa frågor som sedan visar vilken siffra man är mellan ett och nio. Jaja, det låter som vilken variant som helst av Vecko-Revyns ”Testa dig själv”. </p><p>Det kallas enneagram och dess förespråkare Micke Malm har högre ambitioner än Vecko-Revyn. De nio siffrorna handlar om människans nio personligheter. Jag läser och förstår inte. </p><p>Metoden påstås vara hundra år gammal. Jaha. Min farfar blev 89.</p><p>Livet är alldeles för komplicerat för att rymmas på en skala mellan ett och nio. Dessutom är det väl så att hur noga man än fyller i alla dessa tester så blir man aldrig en fullpoängare. Kanske är det också det som är meningen. Vid nästa kurs eller i nästa nummer uppenbaras ännu en metod, ännu ett löfte om att begripa sig själv.</p><p>Det är väl okej så länge vi skrattar åt det. Men Micke Malm blandar också in Hippokrates, CG Jung, Kretschmer, Kristus och Buddha i sammanhanget. Håhåjaja. Vad har dom gjort för ont för att hamna i detta sällskap?</p><p>Tacka vet jag Aftonbladets Söndagsbilaga.</p><p>Det finns inga metoder att styra livet, inga förklaringsmodeller som besvarar alla gåtor. Livet är ett skeende, ett pulsslag i universum som vi för ett kort ögonblick får känna av. Att leva är en chansning och det finns ingen Ulf Ekman, Micke Malm eller New Age-profet som kan få allting att stämma.</p><p>Jag gillar Jesus. Ha sa att anden blåser vart den vill och att livet handlar om frihet. Låt inga enneagram, kilogram eller diagram begränsa dig.</p><p>Förresten. Micke Malm säger att Bush är en sexa och Saddam en åtta. Håhåjaja. Jag tycker dom är nollor.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Phil och Freud har en sak ihop]]></title>
            <link>https://sasjo.github.io/gunnarsjoberg.se/phil-och-freud-har-en-sak-ihop</link>
            <guid>phil-och-freud-har-en-sak-ihop</guid>
            <pubDate>Tue, 11 Nov 2003 00:00:00 GMT</pubDate>
            <description><![CDATA[Jag har sett David Letterman göra narr av doktor Phil och jag har skrattat högt. När jag sedan såg hans terapeutiska show första gången blev jag imponerad. Han kan sin sak, men visst är han ändå ganska tunn, inte bara i håret?]]></description>
            <content:encoded><![CDATA[<p>Jag har sett David Letterman göra narr av doktor Phil och jag har skrattat högt. När jag sedan såg hans terapeutiska show första gången blev jag imponerad. Han kan sin sak, men visst är han ändå ganska tunn, inte bara i håret?</p><p>Micke Forsberg har fått på pälsen för att han kritiserat Carola. Risken är att jag får på pälsen om jag nu kritiserar Phil. Men jag chansar.</p><p>”Instant solution” kallas hans metod. Precis, nån slags terapeutisk motsvarighet till Mac Donald´s hamburgare. Fråga – och vips har du ett svar. Snabbt, rationellt och tillräckligt för att klara ännu en dag. </p><p>Make your day - en Big Mac för magen och en doktor Phil för själen. Smile!</p><p>På ett sätt kan jag känna igen mig i doktor Phil för under retreater tillämpar jag lite grand av hans metod. De samtal jag då erbjuder är bara 20 minuter långa. Vi kan gå rakt på sak och utmaningen är att definiera ett hopp, att åtminstone antyda ett svar, en väg ur problemet. Jag kan inte säga att vi ses om en vecka.</p><p>Samtidigt behövs den långsamma terapin och det freudianska synsättet. Vår barndom är fylld av skumma upplevelser som i sin tur kan förklara våra depressioner, aggressioner och konstiga hämningar</p><p>Den som lockas att ge snabba svar måste vara medveten om risken att svaret blir en intäkt för den frågandes handling. ”Det var han som sa åt mig” kan vi säga om prästen som rådde till skilsmässa, läraren som föreslog gymnasieprogram, kamrern som tipsade på Effnet-aktier.</p><p>Ett välment råd kan bli ditt fall.</p><p>”Instant solution” riskerar att bekräfta oss som ansvarslösa offer. Antingen är vi offer för en massa otur eller för lika många dåliga råd. Sällan slår oss tanken att vi är offer för våra egna handlingar…</p><p>Phil erbjuder en snabb, tillfällig lösning på ett vardagligt problem. Terapin erbjuder verktyg att tolka och hantera livet. Jag tror att båda behövs.</p><p>Om doktor Phil blir vår enda rådgivare…ja, det vore som att lyssna på Markoolio-låtar hela livet. Vem skulle orka? Åh Gud, låt mig forma mitt eget liv och begå mina egna, underbara misstag. </p><p>Men om Freud och hans vänner får äga hela världen blir allt lika segt som höstens Bob Dylan-konsert. Åh Gud, låt nånting hända – ett break, ett leende, ett ord - vad som helst bara nånting händer!</p><p>Kanske Carola är syntesen, den musikaliska mixen av Phil och Freud. Lite allvar, lite yta, lite lugn, lite tempo, lite pinsamt, lite vackert, lite levande, lite dött. Och hennes goda exempel blir ett råd till oss alla: Lägg åren bakom dig och sträck dig mot framtiden. </p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Säljes: Solidaritet]]></title>
            <link>https://sasjo.github.io/gunnarsjoberg.se/saljes-solidaritet</link>
            <guid>saljes-solidaritet</guid>
            <pubDate>Sun, 09 Nov 2003 00:00:00 GMT</pubDate>
            <description><![CDATA[Dom är överallt. I röda jackor, orange band, blåa overaller och en ivrig blick. Jag överfalls på gatan av Röda Korset, Rädda Barnen, Amnesty, Greenpeace. Till och med Unesco. I handen har dom ett block eller en bössa. Dom rusar emot mig och vill ha min signatur eller min slant. Jag viker undan, mumlar nåt om medlemskap och brådska. Vill inte.]]></description>
            <content:encoded><![CDATA[<p>Dom är överallt. I röda jackor, orange band, blåa overaller och en ivrig blick. Jag överfalls på gatan av Röda Korset, Rädda Barnen, Amnesty, Greenpeace. Till och med Unesco. I handen har dom ett block eller en bössa. Dom rusar emot mig och vill ha min signatur eller min slant. Jag viker undan, mumlar nåt om medlemskap och brådska. Vill inte.</p><p>Strax innan sängdags ringer en polska på dörrklockan och vill sälja en ful tavla. Jag orkar inte mer, så jag köper två. En tupp och en solnedgång.</p><p>Det är ingen mardröm, det är verklighet. År 2003 är det rea på solidaritet. Grand offerta. Rebajas! Kom och köp ett gott samvete och ve den människa som viker undan sin blick.</p><p>Alla de organisationer jag nämnde är bra, men tacka vet jag Svenska kyrkan, den bespottade och älskade. Hon bara är där, likt ett skepp på öppet hav. Hon rusar inte emot, hon öppnar i bästa fall sin dörr. Är den stängd får man väl komma tillbaka en annan dag. Tänka själv. Ta sig tid.</p><p>Det är många som tycker vi ska lämna henne. ”Vad får jag för pengarna” frågar sig den postmoderne skeptikern och spekulerar på solidaritetsbörsen. Kollekt är liksom fel i en tid när vi vill kunna spåra varje bidrag och se ett fadderbarn eller en tacksam uteliggare bakom varje givmild handling.</p><p>Svenska kyrkan står lågt i kurs just nu.</p><p>Styrkan med kyrkan är det kollektiva sammanhanget. Svenska kyrkan lever inte tack vare biskopar, knäppa präster, otrevliga kyrkvärdar och underliga handlingar. Den lever trots detta, tack vare alla människor som bär henne i sin längtan efter gud och godhet. Alla vanliga, sökande, tvivlande, unga, gamla kvinnor och män.</p><p>Att vara medlem i Svenska kyrkan är att bry sig och att lita till andra. Det är att bära och vara buren på en och samma gång, för utan medlemmar är hon ingenting. Inga körer, inga barngrupper, inga sorgesamtal. Inga hembesök, inga konserter, inga julottor. Ingen att ringa mitt i natten, ingen som sitter vid dödsbädden, ingen som ber böner. </p><p>I kyrkan kan du ge bara för att ge. Du får inga julkort som belöning. Ingen trisslott, almanacka eller häftig t-shirt. Som medlem tjänar du bara en sak: Du tjänar andra.</p><p>Gud behöver ingen kyrka, men jag tror faktiskt vi människor behöver det.</p><p>/Gunnar Sjöberg</p>]]></content:encoded>
            <category>Näringsliv Norrbotten</category>
        </item>
        <item>
            <title><![CDATA[Inget bara blir]]></title>
            <link>https://sasjo.github.io/gunnarsjoberg.se/inget-bara-blir</link>
            <guid>inget-bara-blir</guid>
            <pubDate>Tue, 28 Oct 2003 00:00:00 GMT</pubDate>
            <description><![CDATA[Det är inte lätt att vara människa. Olen syntynyt Korpilombolossa, så det finska svårmodet följer mig var jag går i skogar, berg och dalar. Å andra sidan strävar jag efter det spanska lättsinnet och övar stenhårt varje sommar. Vamos a la playa.]]></description>
            <content:encoded><![CDATA[<p>Det är inte lätt att vara människa. Olen syntynyt Korpilombolossa, så det finska svårmodet följer mig var jag går i skogar, berg och dalar. Å andra sidan strävar jag efter det spanska lättsinnet och övar stenhårt varje sommar. Vamos a la playa.</p><p>Var finns mellantinget, brygden av de båda? Syntesen? Det geografiska svaret blir Tyskland, men det kan väl inte stämma? Typ Kassel. Näe…</p><p>Livet handlar om balans. </p><p>I artikeln bredvid berättar Maria Paijkull om psykosyntesen. Jag har aldrig hört ordet förr, men teorin verkar vettig. Allting är en helhet och för att inte krympa som människa måste jag våga byta perspektiv. Röra på fötter, blick och alla sinnen. </p><p>Rörlighet kräver reflektion, vilket ibland kan vara en bristvara i vår tid. ”Det bara blev så” är det vanligaste svaret på frågan hur saker och ting hänger samman, varför somligt blir fel och somligt helt rätt. Det bara blev så, vem bryr sig? Ära vare slumpen.</p><p>Eller så är det någon annans fel; föräldrarnas, hustruns, chefens, tidningarnas, prästens, skolans, politikernas. Listan kan göras hur lång som helst.</p><p>Åh, Björn Borg, kom tillbaka. Visa oss vikten av rörlighet, av fotarbete. Lär oss att inget bara blir.</p><p>Det finns knappast något mer tragiskt än människor som fastnat i offertanke och självömkan. Självklart kan vi vara offer – på ett djupare plan är vi alla offer för livets omständighet, ingen av oss har ju bett om att bli född. Men den enda som kan förändra mitt liv är jag själv.</p><p>Att bara se sig själv som ett offer är att begränsa sitt liv. Det är att ge upp, att låta gårdagen inte bara kasta sin skugga över dagen utan även förmörka morgondagen. </p><p>Det som varit har varit; låt oss därför låta det vara. Det som är det är; låt oss nu ta tag i våra liv. Och morgondagen; den kommer av sig själv och har nog av sitt eget svårmod och lättsinne.</p><p>Låter jag som en försäljare av lyckopiller? Eller som en billig Ulf Ekman? Det är inte min mening, men bara för att diverse suspekta typer lagt beslag på det positiva tänkandet får vi inte låta hopplösheten sänka oss. Livet är för viktigt för det. Och för kort.</p><p>Min kompis Ulf (inte Ekman) har gjort en film om kampen mot aids i Tanzania. När han kom hem berättade han om afrikanernas skratt och humor; aldrig hade han mött en sådan glädje. Och det mitt i det värsta lidandet!</p><p>Livet är en helhet; kropp, själ, ande. Svårmod och lättsinne, glädje och sorg. Korpilombolo, Spanien och Tanzania. Till och med Tyskland. Livet är både ock, sällan antingen eller. </p><p>Vägra vara offer.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Fri att leva]]></title>
            <link>https://sasjo.github.io/gunnarsjoberg.se/fri-att-leva</link>
            <guid>fri-att-leva</guid>
            <pubDate>Tue, 14 Oct 2003 00:00:00 GMT</pubDate>
            <description><![CDATA[Alltså. Varannan vecka har jag en alldeles särskild form av tvångstanke. Jag ska skriva den här spalten utifrån en artikel jag inte kan läsa förrän någon dag innan deadline. För att hinna i tid tvingas jag tänka. Är inte det att tvångstänka?]]></description>
            <content:encoded><![CDATA[<p>Alltså. Varannan vecka har jag en alldeles särskild form av tvångstanke. Jag ska skriva den här spalten utifrån en artikel jag inte kan läsa förrän någon dag innan deadline. För att hinna i tid tvingas jag tänka. Är inte det att tvångstänka?</p><p>Nåväl, jag har haft andra tvångstankar också, men mer typ sånt där som att klockan ska ligga åt samma håll på nattduksbordet varje natt, annars… Eller att tandborsten ska stå åt samma håll i glaset, annars… Eller att studsa bollen tre gånger i golvet innan straffkastet, annars…</p><p>Det var när jag var ung. Nu har så mycket av det där ”annars…” inträffat, så jag har gett upp alla försök att bemästra den bistra verkligheten. Klockan har stannat, tandborsten är elektrisk och den sista straffen har jag skjutit. Jag tror jag missade.</p><p>När jag läser vad Susanne Bejerot säger i artikeln bredvid, förstår jag att dessa vardagliga ritual egentligen inte kan kallas tvångstankar. Vi har alla våra små tricks för att påverka ödet, gudarna eller morgondagen. Syftet är att skapa trygghet, att lugna oss. Men det tragiska är när allt blir tvång, handlingar som begränsar och binder oss.</p><p>I filmen ”Livet från den ljusa sidan” spelar Jack Nicholsson en man vars liv är inrutat in i minsta detalj. Han har byggt upp ett system av ritual och handlingar som både är förutsägbara och trygga. Men så träffar han en kvinna och kan inte motstå kärlekens kraft. Livet tränger sig på, kärleken öppnar hans hjärta och han vågar släppa in. Utsätta sig. Och när han släpper taget kan han ta emot. </p><p>Det är en underbar film.</p><p>Det finns olika sätt att bygga system. För många fungerar religionen som ett sådant; tydliga regler och en klar linje mellan ”vi” och ”dom”. För andra är politiken ett system, eller kanske facket eller klubben eller familjen. System som säkerställer en skenbar kontroll i en värld som aldrig låter sig kontrolleras.</p><p>För egen del försöker jag vara fri och söka glädjen i livet. Faktiskt, det är mitt mål. Om nu någon religiöst missmodig invänder och hävdar att livet är en syndfull sång, så kan jag citera Predikaren: Att finna glädjen mitt i all sin möda – det är en gåva från Gud.</p><p>Insikten om att våra liv är begränsade skulle kunna befria oss. Istället för att krampaktigt hålla fast vid rutiner och system, eller motstå förändringar, skulle vi kunna släppa taget. Sträva framåt, låta gårdagen vara och morgondagen ha nog av sin egen plåga. Vår tid är ju begränsad, livet är en gåva och rädsla dess fiende. </p><p>Varje dag är en bonus. Kom, låt oss leva. </p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[En människas styrka]]></title>
            <link>https://sasjo.github.io/gunnarsjoberg.se/en-manniskas-styrka</link>
            <guid>en-manniskas-styrka</guid>
            <pubDate>Sun, 12 Oct 2003 00:00:00 GMT</pubDate>
            <description><![CDATA[Glöm Tyskland. Svenska fotbollsdamer gjorde succé och än en gång fick vi se hur ett lag kan lyfta enskilda individer. En reserv från Björklinge bredsidade in silvermålet och hela laget grät av glädje.]]></description>
            <content:encoded><![CDATA[<p>Glöm Tyskland. Svenska fotbollsdamer gjorde succé och än en gång fick vi se hur ett lag kan lyfta enskilda individer. En reserv från Björklinge bredsidade in silvermålet och hela laget grät av glädje. </p><p>Jag tror Zlatan hade missat, för en enskild kan inte bära ett lag hur många klacksparkar man än försöker göra.</p><p>Jan-Anders Jampa Eriksson, som betytt så mycket för basketen i Norrbotten, sa en gång att lagets styrka inte är de enskilda spelarna utan det osynliga spelet mellan spelarna i tävlingssituationen. Det är därför som ett på papperet sämre lag kan slå ett bättre, för det där osynliga spelet är väldigt svårt att träna.</p><p>Kanske är det en del av förklaringen till Plannja Baskets och Luleå Hockeys stabila styrka under så många år. Ett bra lag är mer än summan av de enskilda spelarna.</p><p>Både Plannja och Luleå Hockey har haft tillfälliga svackor, men visat att ett bra lag även klarar det. Det handlar om grundtillit, både till den egna förmågan och den gemensamma styrkan. Om rätten att vara svag. När rädslan att förlora eller göra bort sig inför publik och medspelare blir större än spelglädjen, då kommer förlusterna, bortförklaringarna, utskällningarna och soloprestationerna.</p><p>Hur tränar man ett lag med bollrädda spelare?</p><p>Idrott är en bild av samhället och även där handlar det om att skapa trygghet och balans mellan kollektivt ansvar och individuella prestationer. </p><p>En gång skrev jag en krönika om de desperata försöken att göra varje människa till en enskild firma. Via datortek och tusen olika projektledarutbildningar skulle alla arbetslösa på 90-talet starta eget och hela världen bli ett mål 3-projekt. Vem orkar leva i en sådan värld?</p><p>Å andra sidan kan en kommunal, kollektiv tvångströja kväva all företagsanda. Om förbud mot enskilda initiativ blir kommunal strategi, då utarmas en bygd. Vem orkar vara företagare om inskränkthet är en dygd och nytänkande en belastning?</p><p>Både i samhället och idrottslaget är balansen nyckeln; kollektivet kan kväva individen och individen kan splittra kollektivet. </p><p>Gardera med kryss, det är både ock som gäller.</p><p>Samma sak gäller för var och en av oss. En människas styrka är inte hennes förmåga att bära allting själv utan hennes mod att lita till andra.</p><p>/Gunnar Sjöberg</p>]]></content:encoded>
            <category>Näringsliv Norrbotten</category>
        </item>
        <item>
            <title><![CDATA[Att välja livet]]></title>
            <link>https://sasjo.github.io/gunnarsjoberg.se/att-valja-livet</link>
            <guid>att-valja-livet</guid>
            <pubDate>Tue, 30 Sep 2003 00:00:00 GMT</pubDate>
            <description><![CDATA[Visst är kaos granne med Gud, men inte på annat sätt som att höger snuddar vid vänster bara man snurrar tillräckligt långt. Men de är inga goda grannar.]]></description>
            <content:encoded><![CDATA[<p>Visst är kaos granne med Gud, men inte på annat sätt som att höger snuddar vid vänster bara man snurrar tillräckligt långt. Men de är inga goda grannar.</p><p>Ibland upphöjs kaos till något positivt. Jag tror inte på det. Jag tror inte att poeter skriver bättre dikter när de är på fyllan eller att en fattig konstnär alltid målar bäst. Jag tror inte heller att Gud nödvändigtvis blir tydligare när livet rasar samman. Gud bor även mitt i radhuslängan, karriären och det lyckliga äktenskapet.</p><p>Jag tror inte ens det finns någon mening med kaos. Möjligen kan vi finna en sådan, men det är först när vi blickar bakåt i våra liv och ser att något positivt kom ur det som verkade dött. </p><p>Allt ont har inte något gott med sig, men vad som ibland upprepas är det under som skedde skapelsens första morgon. Då rådde kaos: Jorden var öde och tom, djup täcktes av mörker. Men en gudsvind svepte fram över vattnet och banade väg för ljuset. </p><p>Samma gudsvind sveper fram idag och syresätter våra liv.</p><p>Gud är ordningens Gud och vill att vår strävan ska vara att söka det goda, glädjen och lusten. Att fortsätta skapa. Det låter stort men kanske är det inte så krångligt; om vi lyssnar inåt kan vi ana att Guds vilja stämmer överens med vår egen. Det gäller bara att lyssna förbi alla andra viljor, ”måsten” och ”borden”. Bilden av paradiset lever som ett suddigt avtryck inom oss – en önskan om ett tillstånd då allt är gott och helt.</p><p>Löftet är att den som söker ska finna.</p><p>Hebreiskan, som är Gamla Testamentets språk, har ett ord för Guds vilja: Shalom. Det betyder fred, frid, balans, harmoni – allt på samma gång. Inre frid och yttre fred. </p><p>Gud vill shalom, inte kaos.</p><p>Hela Nya Testamentet handlar om Guds kamp mot kaos. Det är därför Jesus går på vatten, förlåter synder och uppväcker Lasaros. Han gjorde det inte för att imponera utan för att visa sin seger över kaosmakterna, de krafter som vill dränka oss i bitterhet, självförakt och död. Livets fiender.</p><p>Nåväl. Jag gjorde en gallup på mitt jobb och frågade hur många som hade gjort en mystik upplevelse. Ingen fattade frågan, men när jag sa att det handlar om att uppleva sig förenad med nånting större än sig själv då var det flera som nickade försynt. Det viskades om kärlekar, fjälltoppar, segrar, stilla stunder, seende blickar.</p><p>Tänk om det är vanligare än vi tror? Tänk om det där avtrycket av paradiset inom oss inte alls är så suddigt. Kanske handlar det bara om att byta perspektiv. Att bejaka det vackra, naturliga, enkla. </p><p>Att se livet. Och välja det.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Livet är ett löfte]]></title>
            <link>https://sasjo.github.io/gunnarsjoberg.se/livet-ar-ett-lofte</link>
            <guid>livet-ar-ett-lofte</guid>
            <pubDate>Tue, 16 Sep 2003 00:00:00 GMT</pubDate>
            <description><![CDATA[Jag skriver min krönika den dag Anna Lindh har dött. Tiden har stannat, hennes död är så offentlig. Men döden stannar aldrig, varje dag tvingar den fram nya tårar. Alla bär på en sorg.]]></description>
            <content:encoded><![CDATA[<p>Jag skriver min krönika den dag Anna Lindh har dött. Tiden har stannat, hennes död är så offentlig. Men döden stannar aldrig, varje dag tvingar den fram nya tårar. Alla bär på en sorg.</p><p>Döden är en tjuv som har stulit glädjen från alltför många människor.</p><p>Å andra sidan blir livet mer levande i dess närhet. Medvetenheten om att våra dagar är räknade kan öka tempot i våra steg – vi har ju faktiskt inte all tid i världen på oss. Döden kan också dämpa farten, påminna oss om vilka som är viktiga och värda att ägna tid åt. </p><p>Döden kan göra oss mer levande.</p><p>Under mina år som präst har jag begravt hundratals människor. Det är en fantastisk uppgift – som präst får du finnas med i ett sammanhang som, hur underligt det än kan låta, verkligen är levande. Jag är med utan att vara drabbad; den gamle mannens gråt är min gråt, barnets förtvivlan är också min. Döden skalar av, blottlägger de sprickor vi gör allt för att dölja. </p><p>Ingenting är mer mänskligt än döden.</p><p>Men jag avskyr den i alla fall. Jag vill ställa den till svars för all sorg den spridit. Som vittnen vill jag kalla alla de som förlorat sina barn, unga eller gamla. Alla kvinnor som förlorat sina män och alla män som förlorat sina kvinnor. Alla vänner som förlorat sin vän. </p><p>Som huvudvittne vill jag kalla de barn som förlorat sin mamma eller pappa, denna förkvävda sorg, för nästan ingen vågar prata med ett sörjande barn. De små får ofta bära bördan ensam, för de stora har förlorat språket. Barnet får redogöra för alla andras sorg och höra hur duktig hon är eller hur stolt pappa skulle vara om han bara hade fått leva, förresten vad är klockan, jag måste gå nu.</p><p>Hos ett barn stjäl döden hela livsinnehållet, alla dörrar är ju så öppna. Men den som blivit bestulen lär sig låsa med dubbla reglar. Också det är en död.</p><p>Vore jag domare skulle jag döma döden till döden.</p><p>När jag skriver detta, inser jag att det är jag som är dömd att dö. Dödsdömd. Det låter bistert och ännu dystrare än min förra krönika. Men det är ju sanningen – frågan är inte ”om” jag ska dö utan ”när”. That´s life.</p><p>Samtidigt är min tro att livet är ett löfte. Vi föds för att leva och det liv vi känner nu är bara en prolog. Det kommer mer och döden är tröskeln till detta annorlunda. Våra liv är som frön och jag tror vi kommer att blomstra på nytt, även efter döden.</p><p>Dödens seger är skenbar. En dag kommer vi att se den stå där, snöpt och snuvad på sin seger. Avslöjad. Den dagen ska livet stå i full blom och allting vara som det en gång var tänkt att bli. </p><p>That´s life.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[En eländig sanning]]></title>
            <link>https://sasjo.github.io/gunnarsjoberg.se/en-elandig-sanning</link>
            <guid>en-elandig-sanning</guid>
            <pubDate>Tue, 02 Sep 2003 00:00:00 GMT</pubDate>
            <description><![CDATA[För två år sedan fällde jag ett träd för att kunna kolla in TV3\. Min skamlöshet förbjöd mig inte ens att skriva en krönika om nidingsdådet. I somras mötte jag en person som påminde mig om både krönikan och skamlösheten. Jag kunde bara hålla med; visst är det förskräckligt att fälla ett träd bara för att få bra bild på TV:n. Å andra sidan är människan ganska förskräcklig. Även jag.]]></description>
            <content:encoded><![CDATA[<p>För två år sedan fällde jag ett träd för att kunna kolla in TV3<!-- -->.<!-- --> Min skamlöshet förbjöd mig inte ens att skriva en krönika om nidingsdådet. I somras mötte jag en person som påminde mig om både krönikan och skamlösheten. Jag kunde bara hålla med; visst är det förskräckligt att fälla ett träd bara för att få bra bild på TV:n. Å andra sidan är människan ganska förskräcklig. Även jag. </p><p> I krönikan försökte jag använde trädfällningen som ett stillsamt uttryck för människans elände och frihet. När behovet är tillräckligt starkt, t o m ett så konstlat behov som att kunna kolla på TV, kan knappast något stå i vägen. När Dostojevskij blev trött på den skenheliga präktigheten utbrast han: ”Ska världen gå under eller ska jag dricka mitt te ifred? Låt världen gå under så jag får dricka mitt te ifred!” Sådana är vi människor, oavsett om vi vill det eller inte. </p><p>Det låter hemskt och det är kanske en onödigt dyster inledning på höstens krönikor. Men bekämpandet av elände och ondska måste börja med ett bekännande; först när jag ser min egen dekadens och otillräcklighet kan jag göra något åt den. </p><p>Finns det något mer förskräckligt än människor som aldrig tror sig göra något förskräckligt? De riktigt fromma brukar tala om förkrosselsens evangelium. Alltså, att det gömmer sig en styrka i bejakandet av den egna svagheten, en vishet i insikten om att jag ingenting vet och att jag är en underbar, fattig, syndig människa. </p><p>Jag mötte en indier för några år sedan som sa att tårar är ande och att gråta är andlighet. Han sa det med ett mjukt leende. Genom sprickorna i människans pansar strålar hennes skönhet. ”Ingenting är sant” säger Göran Grimvall i artikeln bredvid. Och det är säkert sant. Men varför ska vi tro honom om nu ingenting är sant? Jag tror ändå att det finns en sanning som döljer sig långt bortom alla dogmatiska auktoriteter och trendkänsliga skeptiker. Och jag tror sanningen lever och att den förr eller senare hinner ikapp oss. Vad den viskar i våra öron är bland annat insikten om vår egen bräcklighet och sårbarhet. Våra pinsamma misstag och vår väl dolda dubbelmoral. </p><p>Det är en sådan sanning som gör oss fria. Fria att försöka leva ett gott liv, fria att misslyckas. Fria att fälla träd och fria att plantera träd. Fria att släppa taget och fria att tro på allt eller ingenting. </p><p>Att falla är inte det farliga, faran ligger i föraktet för och förnekandet av svagheten. I botten av en brunn ser du inga stjärnor men du har i alla fall fast mark under fötterna.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Det genuint normala]]></title>
            <link>https://sasjo.github.io/gunnarsjoberg.se/det-genuint-normala</link>
            <guid>det-genuint-normala</guid>
            <pubDate>Mon, 01 Sep 2003 00:00:00 GMT</pubDate>
            <description><![CDATA[I somras besökte vi Öregrund. ”Oh så pittoreskt”, sa vi och beställde en espresso på baren vid båtarna. Eller expresso som servitören sa.]]></description>
            <content:encoded><![CDATA[<p>I somras besökte vi Öregrund. ”Oh så pittoreskt”, sa vi och beställde en espresso på baren vid båtarna. Eller expresso som servitören sa. </p><p>Vi hann även besöka Nerja, en liten pärla norr om spanska Malaga. Där var vackert, orört och genuint. ”Typiskt spanskt” som vi säger när det blir tävling om vem som haft den bästa semestern. En dag besökte vi en badpark en bit därifrån och då passerade vi Torrox, denna motsats till Nerja. Där fanns alla höghus, alla dieselluktande bilar och där bodde alla tyskar. ”Villa Germano” hade det kunnat stå på kartan. Till och med affärerna skrev sina skyltar på tyska. </p><p>Vi hade hört talas om Torrox redan innan. Den stackars staden används ibland som en bild för det totala utsuddandet av all originalitet. Ett avskräckande exempel på anpassning och utslätning. </p><p>Motsatsen till pittoresk stavas torrox. Vid espresson i Öregrund påminde vi varandra om alla andra vackra platser vi besökt: Kukkola och den utsökta siken, Överkalix och de solblekta skyltarna på Brännaberget, Piteå och paltarna. </p><p>Plötsligt blev jag trött av espresson. Trött på det pittoreska och genuina. Det kändes som att jag skulle kvävas av allt som ska vara så fint, allt jag borde applådera och fotografera. Allt som är så eljest. Det måste finnas folk som tycker Öregrund är trist och Jukkasjärvi en besvikelse. Hela livet är ju en subjektiv upplevelse. Det finns inga givna definitioner på vad som är vackert, skönt, roligt eller pittoreskt. I en tid när allt och alla ska sälja på sin särart kanske det är dags att slå ett slag för det som inte är något speciellt. </p><p>Typ lättöl och en capricciosa. Eller en rastplats på tyska Autobahn. Sånt som aldrig blir fotograferat. </p><p>Alla regler har ett undantag, men ibland känns det som att undantaget har blivit själva regeln. Tänk om allt blir så originellt och läckert att vi glömmer det självklara och börjar skämmas för det vardagliga. Det genuint normala. </p><p>Dags för revolt. Dags för tyska semestrar och stolta diabildsvisningar från Kanaris. Dags att hylla fasta arbetstider, TV-tittande och mainstream-kultur. Det riktigt udda är kanske att vara som alla andra egentligen är. Att våga vara sann. </p><p>Kanske ska man flytta till Torrox?</p><p>/Gunnar Sjöberg</p>]]></content:encoded>
            <category>Näringsliv Norrbotten</category>
        </item>
        <item>
            <title><![CDATA[En hemkänsla mitt i steget]]></title>
            <link>https://sasjo.github.io/gunnarsjoberg.se/en-hemkansla-mitt-i-steget</link>
            <guid>en-hemkansla-mitt-i-steget</guid>
            <pubDate>Mon, 16 Jun 2003 00:00:00 GMT</pubDate>
            <description><![CDATA[Hon var långt före sin tid, Johanna Sandén som gav namn åt stiftsgården Breidagård. Redan då, 1915, såg hon den värdekollision vi just nu är mitt inne i, vi som kallar oss moderna. Hon såg brytningen mellan tradition och öppenhet, mellan plikt och lust, kollektiv och individualitet.]]></description>
            <content:encoded><![CDATA[<p>Hon var långt före sin tid, Johanna Sandén som gav namn åt stiftsgården Breidagård. Redan då, 1915, såg hon den värdekollision vi just nu är mitt inne i, vi som kallar oss moderna. Hon såg brytningen mellan tradition och öppenhet, mellan plikt och lust, kollektiv och individualitet.</p><p>Jag tror hon gav gården namnet med ett leende, en snygg passning nästan hundra år framåt i tiden. Åtminstone vill jag tro att det var så och om det nu är någon läsare som tror annorlunda…tja, låt oss lita till det stora i mångfalden; att två uppfattningar är bättre än en.</p><p>Grannens hus hette Breds gård och han var smed, gubben Bred. Ett gammalt, hederligt hantverk. Samtidigt hade Skansen byggts för ca 20 år sedan och var fortfarande ett nytt turistmål. Framförallt Skansens Breidablick, det vackra utsiktstornet vid Solliden. </p><p>Namnet blev en mix av de två: Breidagård, en plats med stadigt golv och högt i tak. Rötter bakåt i tiden, men med blicken riktad framåt, inåt. Mot centrum. En utsikt mot insikten.</p><p>Jag vill tro att det är så, men kanske har jag fel. Hursomhelst är det fascinerande att arbeta på denna stiftsgård som idag visar sig kunna härbergera den skenbart omöjliga kombinationen mellan öppenhet för dagens andliga längtan och stadig förankring i kyrkans tradition. </p><p>De senaste 10 åren har inte minst sociologer, framtidsforskare och nationalekonomer tävlat med varandra i konsten att beskriva vår tids värdeförskjutning. Förstapris vill jag ge till Zygmund Bauman, professor i sociologi men efter sin pension alltmer av en filosof. Bauman lyckas förena ett resonemang kring sociala förändringar med ett existentiellt perspektiv. Trots, eller tack vare, sin höga ålder (Bauman är nu 78 år) har han klivit ur de akademiska skyttegravarna och anlagt ett bredare perspektiv. En breidablick.</p><p>Bauman använder bilden av pilgrimen och flanören som en beskrivning av de förändringar i livsinställning som skett de senaste åren. Tidigare var pilgrimen den sociala stilbildaren och det ideal vi alla fostrades till. Vi skulle vara målmedvetna och strävsamma, pliktmedvetna och förnöjsamma. De kollektiva sammanhangen var de viktiga, individens roll var att underordna sig det gemensamma (facket, kyrkan, partiet, laget). Och tillhörigheten fann man i det yttre sammanhanget – föreningen, arbetet, familjen, ”det svenska”. Man var med och byggde och man var stolt över det.</p><p>Nu är pilgrimsidealet otidsenligt och flanören har oväntat blivit en social stilbildare. För 10 år sedan var man ”hoppjerka”, nu är man flexibel. Guldklockan för lång och trogen tjänst har blivit en symbol för stagnation – idealet är lust istället för plikt, rörlighet istället för tradition, individualitet istället för gemensamhet. Vi får lära oss vikten av att vara förändringsbenägen och öppen för mångfald. Sanning är ett relativt begrepp och framförallt baserat på en individuell tolkning; det som känns sant är sant. Livet är ett ständigt pågående val, varje situation är ny och du är alltid fri. Tillhörigheten finner du bara i ditt eget, ständigt förändrade, inre. </p><p>Sådan är flanörens livsideal. Och fängelse.</p><p>Det är lätt att se skillnaderna mellan pilgrimen och flanören – vi märker dem i olika inställning till arbetstider, föreningsliv, valdeltagande. Medan pilgrimen sörjer de raserade institutionerna, njuter flanören av smörgåsbordets alla läckerheter. Pilgrimen jagar fast mark under fötterna, flanören undviker det. Men båda förenas av en längtan efter tillhörighet. Att känna igen och bli igenkänd. Någon form av hemkänsla mitt i steget.</p><p>Människan är född in i ett sammanhang. Filosofen Immanuel Levinas skriver att det lilla barnet, i samma ögonblick som hon ropar ut sin röst, nås av ropet från Den Andre. Ett rop om engagemang, en vädjan att vidga blicken. Att se mer än det egna. Ropet följer oss hela livet, en livslång vädjan om engagemang för skapelsen, andra människor, det egna inre, Gud.</p><p>Hur vi än flyr tystnar aldrig ropet, och däri ligger församlingens möjlighet. Inte i att bygga nya institutioner eller rikta specialgudstjänster till särskilda grupper. Men i behovet av att lyssna efter ropet och gemensamt formulera svar. Församlingen kan vara en miljö som ger rum för detta, ett möte med mitt eget inre men också en möjlighet att dela det med andra. Och framförallt med den Gud som alltid är. </p><p>Pilgrimen och flanören må skilja sig i en mängd avseenden. I djupet av deras inre är de förenade i en längtan efter mer mening, mer liv. Pilgrimen riskerar att förneka sitt inre i jakten på det gemensamma medan flanören riskerar att drunkna i självupptagenhet och tron på den egna särarten. </p><p>Om fru Sandén får råda, bör de båda söka en utsiktspunkt för att finna insikten. Och jag tror att insikten varken döljer sig i konstant rörlighet eller fasta principer. Den gömmer sig i ett lyssnande och nyfiket förhållningssätt till livet. I en fråga mer än i ett svar. Och framförallt i den ständiga strävan att finna den tillhörighet till vilken jag är född. </p><p>/Gunnar Sjöberg</p><p>Publicerad i Uppsala Stifts Årsbok 2003 (red Magdalena Dubiel)</p>]]></content:encoded>
            <category>Artiklar</category>
        </item>
        <item>
            <title><![CDATA[Sånger om livet]]></title>
            <link>https://sasjo.github.io/gunnarsjoberg.se/sanger-om-livet</link>
            <guid>sanger-om-livet</guid>
            <pubDate>Tue, 10 Jun 2003 00:00:00 GMT</pubDate>
            <description><![CDATA[Ett av mina första hembesök som präst var hos en döende kvinna från Tornedalen. Vi firade en enkel mässa, sen ville hon att jag skulle sjunga psalmer. Och jag sjöng och sjöng, Lutherpsalm på Lutherpsalm. Till sist blandade jag ihop melodierna och när allting började låta som Blinka lilla blev jag tyst och bad jag om ursäkt. Det gör inget, sa hon och log. Din röst är vacker och orden det viktiga…]]></description>
            <content:encoded><![CDATA[<p>Ett av mina första hembesök som präst var hos en döende kvinna från Tornedalen. Vi firade en enkel mässa, sen ville hon att jag skulle sjunga psalmer. Och jag sjöng och sjöng, Lutherpsalm på Lutherpsalm. Till sist blandade jag ihop melodierna och när allting började låta som Blinka lilla blev jag tyst och bad jag om ursäkt. Det gör inget, sa hon och log. Din röst är vacker och orden det viktiga… </p><p>anske är det orden som gör psalmen - varför har jag annars aldrig sjungit Ingela Pling Forsmans psalm 862? Den tillhör de allra sämsta, om man nu får säga så. Pling radar upp all naturlyrik hon kan men det hjälper inte. Förvisso rimmar band med hand och frid med blomningstid, men jag saknar djupet. Det känns bara tomt. </p><p>Psalmen är en sång om livet, en sång som sträcker sig mot tillvarons yttersta gräns men med rötter i människans vardag. Den är människans rop i olika skalor, allt från lovsång till klagan. Och nånstans är det ändå skillnad på svensktopp och psalmbok. Å andra sidan tillhör psalm 249, Blott en dag, svensktoppen.Vi sjunger den på varje retreat här på Breidagård och oavsett om deltagarna är 25 år eller 75 så sjunger de med. Knappast för att det svänger, men för att det bränner. </p><p>Linda Sandell kunde bättre än de flesta tolka djupet av vårt inre. Att hon sen egentligen ville skriva ”modershjärta” istället för ”fadershjärta” gör inte saken sämre. Hon vek sig för det kyrkliga patriarkatet men det må vara henne förlåtet… </p><p>Våra gäster bor i psalmer – alla rum har sitt rumsnummer efter personalens favoritpsalmer. Jag vill leva och dö i rum 217<!-- -->.<!-- --> Elis Malmeström, som skrivit den psalmen, var biskop i Växjö stift på 60-talet. Han skrev den sedan hans älskade hustru dött i en svår sjukdom. Inget mer behöver sägas, psalmen säger allt. Den handlar om total kapitulation inför livets gåtfullhet och den Gud vi kallar Livets källa. Utan Gud, inget liv. Utan Gud, ingen kraft. Utan Gud, ingen nåd. Utan Gud, inget hopp. När vi ingenting begriper, ingenting tror, ingenting ser, ingenting orkar…då återstår bara överlåtelsen: Gud för dig är allting klart, allt det dolda uppenbart. </p><p>Somliga av oss drabbas hårdare av livets ondska än andra, men precis som sorgen kan det gudomliga dunklet inte graderas. Även Paulus hade sina mörka stunder men lika klarsynt som Malmeström skrev han några verser med samma innebörd: ”Ännu ser vi en gåtfull spegelbild; då skall vi se ansikte mot ansikte.” Sådan är vår förtvivlan, sådant är vårt hopp. Därför sjunger vi psalmer.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Det svåra med familj]]></title>
            <link>https://sasjo.github.io/gunnarsjoberg.se/det-svara-med-familj</link>
            <guid>det-svara-med-familj</guid>
            <pubDate>Tue, 27 May 2003 00:00:00 GMT</pubDate>
            <description><![CDATA[Det är svårt att skriva om familjen. Antingen riskerar det att bli en moralkaka om familjeupplösning eller en inställsam artikel om vikten av förändring. Dessutom har jag föreläst ganska mycket om familjen och behovet av tillhörighet. Kärna.]]></description>
            <content:encoded><![CDATA[<p>Det är svårt att skriva om familjen. Antingen riskerar det att bli en moralkaka om familjeupplösning eller en inställsam artikel om vikten av förändring. Dessutom har jag föreläst ganska mycket om familjen och behovet av tillhörighet. Kärna.</p><p>Kanske borde jag skriva om hemska föräldrar istället. Om mammor som får sina döttrar att känna livslång skuld genom att lära dem att de aldrig duger. Om hur fasaden utåt blir det viktiga och hur barnen tvingas dölja sina känslor. Familjen som en skuldfälla. </p><p>Men det låter så dystert…</p><p>Jag kan ju berätta om några av mina bästa vänner som är ”singlar” och lever lyckligt ändå. Om hur vänner kan bli en tillhörighet och ens eget inre den bästa livspartnern. Och räkna hur ofta ”en singel” får förklara för alla nyfikna korkskallar varför det inte ”blivit nåt” än.</p><p>Men boken om Bridget Jones är ju redan skriven…</p><p>Kanske ska jag skriva om syskon som säger upp bekantskapen med varandra och upphöjer bitterhet till livsstil. Berätta om faster Anna som inte får träffa sitt syskonbarn. Eller Olle som inte har en aning var brorsan är. Om dolda knutar på syskonband.</p><p>Men blod ska ju vara tjockare än vatten, inte tunnare…</p><p>Eller ska jag vända på steken? Beskriva styrkan av att jobba med brorsan och glädjen av att få vara älskad som den man är. Få säga ”mamma” och alla fattar vem man menar. Få gråta och bli tröstad, få skämta och möta skratt. Skriva en hyllning till Den Stora Lyckan: Mamma, Pappa, Barn.</p><p>Men visst har alla sett filmen ”Föräldraskap” med Steve Martin…</p><p>Pappor, det kan jag skriva om. Min egen som jag saknar men minns med glädje. Eller de som är tvärtom och inte inser värdet av sina barn. Pappor som kräver lydnad och tror att de kan smiska livssorgen ur sina barn. Pappor som borde bli av med titeln och som inget barn skulle välja självmant.</p><p>Men å andra sidan sägs att barnen behöver båda sina föräldrarna…</p><p>Kanske jag borde skriva om det förunderliga i att människan ändå bildar familj. Att vi söker oss till varandra, trots dyster statistik. Att kyrkklockor ger klang åt de älskandes ”ja” i en tid när ”kanske” tas som ett löfte. </p><p>Jag kan beskriva hur föräldrar och barn finner varandra på nytt. Berätta att faster Anna numer är favoritfastern och att Olle ska besöka sin brorsa på semestern.</p><p>Jag kan också avslöja att de flesta av alla de livssamtal jag leder, handlar om familjen. Om det som finns under ytan, mellan raderna, i hjärtat.</p><p>Men jag tror jag sätter punkt här. Det är inte bara svårt att prata om. Det är även svårt att skriva om familjen…</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Människan är meningen]]></title>
            <link>https://sasjo.github.io/gunnarsjoberg.se/manniskan-ar-meningen</link>
            <guid>manniskan-ar-meningen</guid>
            <pubDate>Sun, 25 May 2003 00:00:00 GMT</pubDate>
            <description><![CDATA[\- Olen syntynyt Korpilombolossa.]]></description>
            <content:encoded><![CDATA[<p>-<!-- --> Olen syntynyt Korpilombolossa. </p><p>Klass 8 A på Brännaskolan i Skellefteå hade fått en ny elev. Han var prästbarn, vilket betyder att han flyttade mitt i en termin. Men det var i alla fall i början av en vecka. Det fanns en ledig stol, längst bak i klassrummet, och fröken klappade i händerna, sa god morgon och berättade vad alla redan sett: De hade fått en ny elev.</p><p>Eleven var jag. Fröken frågade varifrån jag kom och det var då jag sa att jag är född i Korpilombolo. Inte Stockholm, Malmö eller ens Umeå. Näe, Korpilombolo. Dessutom bröt jag kraftigt på Överkalixmål – ett underbart språk som tar vara på varje kort konsonant. Problemet var bara att Skellefteborna inte pratade med annat än långa vokaler. </p><p>Det sägs att jag var tyst på den tiden. I det fallet förstår jag mig själv…</p><p>Trettio år senare bor jag i Uppsala och den tredje våren på det tredje årtusendet är på väg att bryta fram. I Svenska Dagbladet rasar en lång debatt om kristen tro och vad man eventuellt måste tro på eller inte för att få kallas kristen. ”Vad är sanning” frågar många och upprepar den fråga Pilatus ställde till den fängslade Kristus. Den stora skillnaden är, att medan Kristus stod tyst så ropar debattörerna högt. Så högt att det är svårt att tänka…</p><p>Genom kyrkans historia pågår en ständig brottning mellan å ena sidan viljan, eller behovet, av att bygga murar runt den rätta tron och å andra sidan viljan, eller behovet, av att riva murar för att öppna upp. Genom samma historia lever den uppståndne Kristus fri från alla verbala bojor vi försöker fjättra honom i. Kanske hör detta till kyrkans väsen, detta ständiga sökande efter den sanning som faktiskt inte låter sig fångas. Sanningen lever men scenen vid Golgata upprepas – Sanningen spikas fast på korset, dödas och begravs men uppstår på nytt och på nytt. Den lever och befriar men låter sig aldrig fångas in. Det finns en insikt som viskas mellan de människor som bär tron vidare; den som tror sig ha begripit allt har ingenting förstått.</p><p>För Jesus var människan det viktiga – han såg igenom den tidens religiösa manualer och försökte nå fram till djupet av människans längtan. Och de som hade lättast för att beröras var de som var fria, eller inte platsade i det religiösa systemet; herdarna, fiskarna, de sjuka, tiggarna, kvinnorna. De släppte vad de hade för händer och följde honom på hans ord. Men de andra, de religiösa administratörerna, hade betydligt svårare. Nikodemos, kyrkorådsledamoten, tog mod till sig och sökte sig närmare ljusets källa, men han gjorde det i skydd av mörkret. Blev han upptäckt skulle han kallas svikare – en sådan som söker Kristus istället för Den Rätta Tron.</p><p>Till stiftsgården Breidagård, där jag arbetar nu, kommer människor som törstar efter den sanning som gör oss fria. Törsten är så stor, det råder en andlig uttorkning som för några beror på en oförmåga att ta emot. I många församlingar odlas en kultur där du ska ge och ge men aldrig få. Sakta men säkert blir den friska källan som en dypöl om våren. Att ”ta emot” och ”unna sig” och ”älska sig själv” blir vackra ord som gäller alla utom en själv. Till sist är du så uttorkad att du måste få dropp. Långsam men livgivande påfyllning av nåd, vila och omsorg. Viskande påminnelser om att du duger, att Guds kärlek också gäller dig, att du är viktigare än alla måsten i ditt liv.</p><p>Andra kommer med förlorat perspektiv, källan har försvunnit ur blicken och istället ser de bara dogmer, hårda bänkar och en kärlekslös kyrka. ”Vad är sanning” frågar de och ber om hjälp att se igenom allt som skymmer sikten. Men bönen är inte alltid lätt att tolka – det finns en lockelse i flykten till objektivering. Att förvandla trons yttre till det viktiga och, genom att antingen älska det man ser eller avsky det, undgå att bli berörd. Men tro handlar om beröring, om att våga spegla sig i Livets källa. Eller, som en retreatdeltagare skrev, ”det är med sinnen som med fallskärmar, de fungerar bäst när de är öppna”. Att leva i tro är att leva med fler frågor än svar. Nyfikenhet är en nådegåva.</p><p>Kyrkan, sabbaten och de religiösa manualerna är till för människans skull, inte tvärtom. Människan är meningen.</p><p>Den första augusti 2001 vevade flyttgubben från Överkalix ner sin bilruta och gav mig ett sista löfte innan han återvände och lämnade oss ensamma i den uppländska grönskan: ”No plir te här prea, Sjöberg. Vi kommer tibaga när tu ska hem igen”. Hans ord gav mig hopp; att flytta är en sak, att lämna en helt annan. </p><p>Det var så mycket vi skulle lämna…människorna, dialekten, de välbekanta stråken. Jag minns hur jag ställde mig i de djupa spår som flyttbilen lämnat efter sig i gräset. Jag gjorde det bara för att känna vart vägen ledde, eller var mina rötter fanns. Och doften finns kvar än idag; doften av det nordliga, av Skellefteå AIK, Brännaberget, Plannja Basket, K-marknaden… men framförallt människorna. Norrbottningen och västerbottningen. Människan.</p><p>Romantiken tar sig gärna alltför stora proportioner på avstånd, men jag tror ändå att resterna av paradiset syns tydligast i norr – i fjällets vidder, kustens linje, skogens djup och älvens dån. I människornas nakenhet, den oslipade närheten och närvaron, kan vi ana konturen av Adam och Eva, de första människorna.</p><p>Kanske är det utanförskapet som gör människan mer naken - allt prål hör storstaden och etablissemanget till. Då kan lika gärna paradisets rester finnas på Öland eller i de spanska bergen. Och då finns även en förklaring till den trygghet som en man född i Korpilombolossa kan känna i den irländska staden Dublin. Det handlar om igenkännande blickar mellan människor som aldrig tidigare mötts, vänliga ord i ett ständigt pågående samtal. Om känslan av att ”här kan jag få hjälp” fast ingen hjälp behövs. Bara vetskapen ger trygghet nog. Jag tror det kallas hemkänsla.</p><p>Adam och Eva kunde inte motstå frestelsen att bli som en gud, därför åt de av den där ödesdigra frukten. Med tuggan rämnade paradiset och den stora sprickan uppstod – sprickan mellan hur det var tänkt och hur det blev, sprickan mellan Gud och människa, människa och människa och mellan oss själva och vårt eget inre. Sedan dess är utanförskapet en del av livet och vår längtan efter en hemvist något som både driver oss framåt och till undergång.</p><p>I utanförskapet ligger det sant mänskliga, i bejakandet av både avståndet och vår längtan. Den som förnekar detta riskerar att kvävas av bitterhet över allt som varit möjligt om inte ”om” hade funnits; om jag hade haft pengar, om jag varit som hon, om jag inte…Eller så stelnar vi i ett krampaktigt grepp om det vi tror oss funnit men innerst inne vet är förgänglig.</p><p>Men sanningen gör oss fria; i insikten om utanförskapet gömmer sig en befrielse. Jag är något, men inte allt. Jag har ansvar, men allt hänger inte på mig. Och jag tror faktiskt att en norr- och västerbottning har lättare än andra att inse att hon inte är gud. Därtill är avståndet till huvudstaden för stort och kylan alltför svår att besegra.</p><p>Att flytta väcker längtan till liv, den längtan vi alltid bär inom oss, och för mig har den blivit allt starkare ju äldre jag blivit. Fast jag är lite rädd att skriva om den. Jag försökte det, hösten 1997, när jag ”återvände” till prästyrket efter att ha arbetat heltid i ett företag som sysslade med socialt arbete. Det väckte en viss uppmärksamhet – det må ju vara att någon slutar som präst, men när hör man om någon som vill börja om?</p><p>Jag blev ombedd att skriva en artikel i Från Bygd och Vildmark och valde det personliga anslaget. Rubriken blev ”Vägen tillbaka” och jag försökte beskriva den längtan efter att vara präst som återuppstått inom mig, efter fem år med annat arbete. En längtan parad med skräckfylld förtjusning…jag hade känt mig som en förlorad son under åren innan. När boken kom ut skrev en prästkollega i en tidning att Sjöberg bara gör reklam för sig själv. Då var jag på väg att vända…jag längtade efter människor men höll på att stötas bort av den kyrkliga, eller åtminstone prästerliga, intoleransen. Jag tackar Gud att jag inte backade…</p><p>Jag kom från fem års arbete som byggde på delaktighet och mångfald. Under min tid i företaget lärde jag mig hur viktigt det är med flera synsätt, att lita till den egna upplevelsen men också vara lyhörd för andras – och framförallt respektera den. Det var också så vi arbetade, vi försökte vända på stenar för att se nya perspektiv, nya lösningar. Men i kyrkan kan det ibland vara tvärtom. Nya perspektiv stämplas som otro och mångfald som ett hot mot sanningen…Den sanningen man så gärna vill ska uppenbara sig i enbart i en prästkrage eller åtminstone i församlingskyrkan eller åtminstone exklusivt i Svenska kyrkan.</p><p>Är det inte så att vi alla känner en osäkerhet inom oss? Varför målar vi i kyrkan så ofta livet i svart eller vitt, antingen eller? Det är ju både ock som gäller, visst vet vi det? Både styrka och svaghet, både tro och tvivel, både glädje och sorg. Är det rädsla för vårt eget inre som leder till intolerans och försnävning?</p><p>Den hösten blev jag för första gången församlingspräst. Jag längtade efter människor och fann dem. Platsen var Bergnäskyrkan och där mötte jag dem - längtande, sökande och levande. Att arbeta som församlingspräst är en enorm förmån; du får ta del av människors liv, både sorgen och succén, utan att själv stå mitt i. Du står bredvid och lär dig vad livet egentligen handlar om. Det är ju i ytterkanterna livet blir som tydligast och som präst kan du röra dig ganska tryggt i de landskapen.</p><p>Det fanns så många som fördjupade mina perspektiv; en församling är som ett helt bibliotek för den som vill läsa de berättelse som döljer sig i varje människas liv. Där fanns syföreningen som alltid satt på sin givna bänk, oavsett väder och oavsett präst. De kände sig nog som kyrkans dåtid, men var ett vittne om hennes framtid för det är av sådana människor som kyrkan har burits och kommer att bäras. Människor som bär kyrkan i kärlek, trots mediala skandaler och svårbegripliga förändringar.</p><p>Där fanns kyrkvärdarna som brann av iver att forma en kyrka nära människan och nära det heliga – en iver som blev konkret i både välkomsthälsning och diskad nattvardskalk. Där fanns stamgäster och tillfälliga besökare, nyfikna på vad som var på gång, vad kyrkan hade att ge dem. Det fanns även tillfälliga besökare som blev stamgäster.</p><p>Att åka hem från Nederluleå kyrka en lördag klockan fem, efter en begravning, tre dop och fyra vigslar, var en förunderlig känsla. Under några intensiva timmar hade hela livet exploderat – brudgummens blick, barnet som greppade stolan, tårarna vid kistan. När den gamle mannen grät vid sin kompis bår, då grät även jag i mitt hjärta samtidigt som glädjen nästan gjorde ont. Eller snarare tacksamheten över att få vara med, få dela livets innersta ögonblick. </p><p>Sådana stunder påmindes jag om vad som drev mig tillbaka till prästyrket. Längtan efter människan. Livet. Gud.</p><p>Det var samma längtan som drev mig bort från prästyrket. På sommaren 1992 tog jag av mig prästkragen för att börja jobba heltid i det företag som jag, brorsan och några till startat i slutet på 80-talet. ”Tillbaka till människan”, tänkte jag, och började undervisa arbetslösa ungdomar och uppmuntra slutkörda medelålders. Så höll jag på i några år, till dess jag hörde mig själv stå och prata om hur man kunde arbeta med människor fast jag själv inte gjorde det. För på något omärkligt sätt hade jag hamnat i konferenslokaler och framför skrivbord istället för mitt i livet.</p><p>Historien upprepades och det var naturligtvis omöjligt att ställa sig frågan om det var mig det var fel på – inte de arbeten jag hade. Eller är det så att ett gap alltid uppstår mellan vad man vill och vad man faktiskt gör? Frågar sig alla människor, åtminstone vid något tillfälle i livet, om de ska ”nöja sig” eller söka vidare? Hur långt kan man i så fall gå för att följa sin längtan?</p><p>Frågorna var vid det här laget bekanta. Ända sedan jag blev präst 1982, har jag levt med dem. I början arbetade jag som skolpräst och älskade att stå vapenlös inför en gymnasieklass och låta frågorna vina. Det fanns inga gränser, varken för dem eller mig. Ungdomarna frågade inte vad Sanningen var, de ville veta vad jag tyckte. För dem var livet fortfarande en upptäcktsresa och då gäller det att samla på svar, intryck och perspektiv. Vända på stenar. Och för varje fråga de ställde lärde jag mig mer.</p><p>Jag blev en representant för Svenska Kyrkan i en värld där hon var ganska okänd. Samtidigt blev banden till kyrkan allt tunnare; jag bad om frihet och fick det, men vad jag förlorade var stödet, eller förankringen. Jag vet inte vem som släppte taget; om det var jag som frivilligt seglade iväg på en solokarriär eller om det var den kyrkliga administrationen som inte visste hur den skulle hantera friheten. Hursomhelst, om jag var en soldat så var jag utan armé. </p><p>Efter några år hamnade jag djupare och djupare i den kyrkliga ordningen. Eller högre upp skulle några säga. Längre bort är ju också en tolkning. Jag kallades stiftsadjunkt och min uppgift var att främja olika saker, framförallt arbetet bland konfirmander. Jag var nog ganska bra på att prata om hur man skulle kunna arbeta med ungdomar, men inom mig började en känsla av avstånd växa. Kanske var detta första gången jag kände av det som senare skulle växa till en fråga om meningen med både arbetet och livet. Jag kom allt längre ifrån de människor jag ville arbeta med. Och människorna var ju meningen med arbetet, det hade jag känt redan innan jag blev präst.</p><p>Vid det här laget hade vi nästan bildat ett nätverk, vi som upplevde ett utanförskap i vårt arbete. Vi möttes, ordnade kurser, la upp planer, gjorde t o m en tidning tillsammans. Ibland kändes det som att vi var ganska många, nästan en armé. </p><p>Det var lika lätt då som nu att klaga på ”kyrkan” – jag tror inte vi så ofta tänkte på att vi var dess representanter. Vi var nog ganska oklara över vad kyrkan var överhuvudtaget; som präst tror man gärna att kyrkan är detsamma som en själv…eller åtminstone de anställda. Eller så blir kyrkan just ”kyrkan”, en grumlig storhet som betalar ens lön men i övrigt mest är till besvär. </p><p>Så sent som åren mellan 1997 och 2001 lärde mig en levande församling i Bergnäskyrkan att ”kyrkan” både är något mycket mer och mycket mindre än vad åtminstone jag förstått. Kyrkan är kött och blod, summan av de människor som förenas av sin längtan efter Gud, livets källa och den enda sanningen. Gud är inte beroende av kyrkan, lika lite som sanningen kan rymmas i välformulerade lärosatser. Men vi är beroende av kyrkan, beroende av andras styrka och synsätt. Kyrkan i sin tur är inte beroende av biskopar, präster eller ens syföreningar. Den kommer alltid att bäras av de människor som vågar bli burna och därmed orkar bära.</p><p>Till någon djupare insikt än detta har jag inte nått. Nu är jag fyrtiofem år och stolt över att vara född i Korpilombolo och uppvuxen i Överkalix. Kanske beror det på åldern – ju äldre man blir desto viktigare blir ens rötter. Eller så beror det på att jag äntligen börjar inse vad som är viktigt; vad som är yta och vad som döljer sig därunder. Eller så är det helt enkelt så att man glömmer hur det var… Oavsett vilket så har jag även lärt mig använda de långa vokalerna och känna igen en Holmgren redan på det första ”tjena”.</p><p>Artikeln börjar närma sig sitt slut och jag letar efter formuleringar som ska avrunda. Jag finner dem inte. Kanske handlar allt bara om denna enkla vädjan till oss alla att försöka vara mer av det vi redan är, nämligen människor. Att bejaka svagheten likaväl som styrkan. Kanske är det en romantiserad flykt till ett Korpilombolo som jag aldrig lärde känna. Kanske är det bara reklam för den där Sjöberg. Eller så handlar allting om min längtan efter pappa. Jag vet inte. Inte annat än att människan är meningen och att Guds högsta vilja är att vi ska försöka vara just det – människor. Varken mer, varken mindre.</p><p>-<!-- --> Olen syntynyt Korpilombolossa. Jumalalle kiitos, olen ihminen.</p><p>/Gunnar Sjöberg</p><p>Publicerad i Hundra År Av Liv (red Ulf Boström), 2004</p>]]></content:encoded>
            <category>Artiklar</category>
        </item>
        <item>
            <title><![CDATA[Fantasi ger liv]]></title>
            <link>https://sasjo.github.io/gunnarsjoberg.se/fantasi-ger-liv</link>
            <guid>fantasi-ger-liv</guid>
            <pubDate>Tue, 13 May 2003 00:00:00 GMT</pubDate>
            <description><![CDATA[Att ha livlig fantasi är en gåva från Gud. Det tycker nog inte rationalisterna, de som hänvisar till ”verkligheten” när argumenten tryter. Kanske håller inte ens farfars skolfröken med. På den tiden skulle man koncentrera sig på uppgiften, ta en sak i taget, vara förnöjsam. Men en gåva från Gud är den, fantasin.]]></description>
            <content:encoded><![CDATA[<p>Att ha livlig fantasi är en gåva från Gud. Det tycker nog inte rationalisterna, de som hänvisar till ”verkligheten” när argumenten tryter. Kanske håller inte ens farfars skolfröken med. På den tiden skulle man koncentrera sig på uppgiften, ta en sak i taget, vara förnöjsam. Men en gåva från Gud är den, fantasin.</p><p>Det är inte detsamma som inbillning. Fantasi är att bjuda in glädjen, att låta tankarna och sinnet smekas av det sköna vi inte smakat men längtar efter. Att se livet djupare. Se igenom.</p><p>Fantasin är också okontrollerbar och kanske därför så hotande. Den som sitter tyst vid ett meningslöst sammanträde men ändå verkar trivas – vad tänker han på? Varifrån kommer leendet hos den som är dödligt less? Och hur uppstår sann konst? </p><p>För den som begränsar verkligheten till det vi bara kan se och bevisa är fantasin barnslig, en löjlig flykt. Men för den livsbejakande är den en källa till liv.</p><p>Å andra sidan förstår jag de som tvivlar på mental träning. Jag har lyssnat till förskräckliga föreläsningar om det mekaniska sambandet mellan inre bilder och det som faktiskt sker. Det kan bli så tröttsamt ytligt – det finns ju inga mekaniska samband! Vad hjälper det Micke Renberg om han visualiserat sitt avgörande mål hundra gånger när en stor kanadick crosscheckar honom i skottögonblicket? </p><p>Världen är fylld av kanadicker.</p><p>Men tacka vet jag fantasin, och gärna strax innan sömnen. I skydd av mörkret kan vi sträcka oss fram och röra vid framtiden. Våra tankar och sinnen kan resa fritt och smaka vid det som skulle kunna finnas och det som rentav kanske finns bortom ”verkligheten”.</p><p>Jag har upptäckt en vägledare för en sådan inre vandring. Hon heter Hildegard av Bingen och levde som abedissa, mystiker och visionär på 1100-talet. Med en klarsyn och ett språk som spränger alla tidsgränser talar hon rakt in i vår tid. I boken ”Släpp in ljuset” (Argument förlag) ger hon rådet att inte vända tillbaka till det som tynger oss utan istället sträva efter det som ger liv. </p><p>Hildegard är en andlig vägledare, inte mental tränare. Det låter liksom lite tyngre tycker jag. Men även hon ser fantasin som en väg till livsfördjupning. </p><p>När vi släcker lampan för att sova ikväll föreslår hon att vi målar upp denna bild i vårt inre:</p><p>”Tag emot henne som står just utom räckhåll och kallar på dig, ansätter dig, välkomnar dig, ställer krav.<br>
<!-- -->Ge henne ett namn.<br>
<!-- -->Är hon Sanningen? Barmhärtigheten? Tron? Hoppet? Måttfullheten? Troheten? Ärligheten?<br>
<!-- -->Ge henne ett namn…närma dig henne.<br>
<!-- -->Omfamna henne.”</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Slutna rum]]></title>
            <link>https://sasjo.github.io/gunnarsjoberg.se/slutna-rum</link>
            <guid>slutna-rum</guid>
            <pubDate>Tue, 06 May 2003 00:00:00 GMT</pubDate>
            <description><![CDATA[Jag hörde en sorglig historia berättas i City-akuten på TV. Det var om en man som satt instängd i ett rum med två dörrar. På den ena stod det "Ej utgång" och på den andra "Ej ingång". Så där satt han och rullade hatten mellan sina händer.]]></description>
            <content:encoded><![CDATA[<p>Jag hörde en sorglig historia berättas i City-akuten på TV. Det var om en man som satt instängd i ett rum med två dörrar. På den ena stod det "Ej utgång" och på den andra "Ej ingång". Så där satt han och rullade hatten mellan sina händer.</p><p>Det rummet har vi nog alla befunnit oss i. Någon gång i livet kommer vi att uppleva hur alla vägar tycks blockerade - en konflikt, ett problem, en dålig vana... något som känns helt låst. Kört. Det är då det handlar om att våga pröva nya vägar. Byta perspektiv.</p><p>Ett sätt kan vara att strunta i dörrarna - de är ändå bara till för vanemänniskor. </p><p>Jag minns våra första somrar i Spanien, hur förskräckta barnen blev när jag parkerade utanför de målade parkeringsrutorna. Så präglade hade de blivit av alla inrutade system att de skrämdes av sin naivt frihetssökande fader. Några år senare applåderade de mitt mod, men jag märkte också hur lättade de blev varje gång bilen stod kvar där jag parkerat den och inte blivit bortfraktad av hungriga spanska bilbärgare.</p><p>Alltså. Skippa dörrarna, bryt vanan och kolla om det finns ett fönster att hoppa ut genom. Flykten är underskattad som utväg. </p><p>Somliga saker måste vi bara få lämna utan förklaring och ansvar. Bara dra, låta det vara och bli som det blir. Lita till att tystnaden smeker bort alla dumheter eller att glömskan slätar ut alla kantigheter. Inte kan det vara fel att någon gång följa sin djupaste instinkt och fly för att rädda sitt eget skinn. </p><p>Vi kan också prova höja blicken. Spana uppåt och kanske se att rummet saknar tak, som påskdagens grav saknade sten. Orkar vi inte själva resa oss kan vi i alla fall öppna oss för det som finns utanför. Andas in öppenheten och andas ut instängdheten. Fylla rummet med liv och låta det sprängas inifrån. Som ett frö ur sin kapsel.</p><p>En annan variant är att göra instängdheten till norm, att intala sig själv att livet bara är vad jag ser. Här finns grogrund både för den politiska och religiösa dumheten; tron att man kan begripa allt. Men den som tror sig äga sanningen förlorar den. </p><p>När kvinnorna kom till påskens tomma grav mötte de en ängel som gav dem nyckeln till livet: Det finns inga begränsningar! Allt är ett mysterium. Tappa inte modet! Fortsätt söka!</p><p>Det sorgligaste alternativet är därför att bara nöja sig. Att inreda livsrummet med minnen av det som aldrig blev och svära över allt liv utanför. Rulla hatten mellan händerna, räkna varv och slå egna rekord. </p><p>Vår blick kan bli så fylld av bitterhet att den inte ser att en av dörrarna står på glänt…</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Humbug]]></title>
            <link>https://sasjo.github.io/gunnarsjoberg.se/humbug</link>
            <guid>humbug</guid>
            <pubDate>Sun, 04 May 2003 00:00:00 GMT</pubDate>
            <description><![CDATA[Jag for till Hamburg för att delta i en systemanalys av några kyrkor. Vi var åtta personer som skulle testa en arbetsform med en glasklar poäng: Ju fler perspektiv desto större klarsyn. Jag tror de flesta håller med om att det verkar vettigt, utom de som väljer att gå enögda genom livet.]]></description>
            <content:encoded><![CDATA[<p>Jag for till Hamburg för att delta i en systemanalys av några kyrkor. Vi var åtta personer som skulle testa en arbetsform med en glasklar poäng: Ju fler perspektiv desto större klarsyn. Jag tror de flesta håller med om att det verkar vettigt, utom de som väljer att gå enögda genom livet.</p><p>Vi studerade hur den största kyrkan i Hamburg, St Mikael, reagerat på att massor av hamburgare lämnat kyrkan. De senaste 10 åren har den tappat 200 000 medlemmar och eftersom den tyska kyrkan, precis som den svenska, är beroende av medlemsavgifter så är läget ganska tungt. </p><p>Hur möter man då detta?</p><p>Ja, vi mötte en kedjerökande hauptpastor som med blicken mot kyrktornet berättade om stora satsningar på konserter, företagsgudstjänster, media och riktade insatser mot inflytelserika grupper. Med stolthet berättade han också om den påbörjade renoveringen av kyrktornet. Det skulle göras ännu högre, ännu vackrare, ännu synligare. </p><p>Som en bild för nykapitalismen och dess ständiga strävan efter mer. </p><p>Lite omtumlad gick jag ut efter mötet, oklar över om det var en präst eller företagschef jag pratat med. Jag drack vatten ur kyrkans egen designade glasflaska och hörde vinden slå i kyrkans jättebanderoller med texten ”Mein Michel”. </p><p>Jag ökade steglängden för att komma undan både pip-doften och ett sorgligt stråk i mitt sinne. Under mina fötter såg jag kyrkans sponsortrappa med sponsorplattor inskruvade i stenbeläggningen. Gustav Mahler, Siemens, Mercedes, Frau Birgitte Kirsch… var och en har de bidragit med minst 100 000 kronor för att tornet ska bli större. Vi räknade till fler än 80 sponsorplattor. </p><p>Jag suckade och trampade Mahler på hans förnamn.</p><p>I Hamburg finns flest miljonärer i Tyskland. Många av dem bor på gräddhyllan, från vilken man kan se två enorma pråmar där flyktingarna trängs mellan iskalla plåtväggar. Lite närmare centrum ligger de hemlösa i portuppgångar medan unga tjejer från öst hålls inlåsta och drogade på Reeperbahn.</p><p>”Vad gör ni för de fattiga” var det någon som frågade Der Hauptpastor. ”Det ingår inte i vår profil” sa han och återvände med blicken till kyrktornet.</p><p>Vad hjälper det en människa om hon vinner hela världen men förlorar sin själ, sa Jesus. Humbug i Hamburg säger jag.</p><p>/Gunnar Sjöberg</p>]]></content:encoded>
            <category>Näringsliv Norrbotten</category>
        </item>
        <item>
            <title><![CDATA[Stilla vecka]]></title>
            <link>https://sasjo.github.io/gunnarsjoberg.se/stilla-vecka</link>
            <guid>stilla-vecka</guid>
            <pubDate>Tue, 15 Apr 2003 00:00:00 GMT</pubDate>
            <description><![CDATA[Utan påsken skulle det inte finnas någon kristen tro. Det är denna vecka allting avgörs; är han Gud eller en tidig Harry Potter? Sanning eller saga?]]></description>
            <content:encoded><![CDATA[<p>Utan påsken skulle det inte finnas någon kristen tro. Det är denna vecka allting avgörs; är han Gud eller en tidig Harry Potter? Sanning eller saga?</p><p>Veckan mellan palmsöndagen och påskdagen kallas Stilla veckan. Lite underligt eftersom den handlar om slutstriden mellan ont och gott. Det börjar med att Jesus rider in i Jerusalem på en liten åsna. Han närmar sig folket i ögonhöjd medan de ropar Hosianna och hyllar honom som den store befriaren. Några dagar senare äter han en sista måltid med lärjungarna, doppar brödet i vin och säger att det är hans kropp och blod. Den natten grips han av soldaterna, vägledda av Judas kyss i Getsemane. Petrus drar sitt svärd och lyckas hugga örat av en soldat men Jesus stillar honom, som stormen.</p><p>I den gryning som är världens skymning, smyger lärjungarna livrädda omkring. Tre gånger förnekar Petrus att han känner Jesus men först när tuppen gal inser han sitt svek. På fredagens morgon ekar prygelslagen genom stadens gator, följda av hammarslag från Golgota, avrättningsplatsen. På eftermiddagen dör Jesus och universum får hjärtstillestånd. </p><p>Tidig söndag morgon förändras allt. Det som alla trodde var slutet visar sig vara början. Soldaterna kastar sina vapen inför det liv som spränger alla gränser. Ondskan fick inte sista ordet. </p><p>Världens alla action-filmer är bleka kopior av vad som hände den veckan, så särskilt stilla var den ju inte.</p><p>Å andra sidan; om vi tar oss tid att lyssna kanske vi blir stilla. Kanske upptäcker vi nyanserna, färgrikedomen i det som ser ut som en svart-vit saga. Kanske möter vi Guds blick – inte från predikstolen utan i ögonhöjd. En blick som avslöjar och älskar vad den ser.</p><p>Kanske ser vi förnekelserna i våra egna liv, alla gånger vi undvikit att stå upp för det som är rätt. Kanske känner vi sveken – de vi gjort själva eller blivit utsatta för. Och kanske hör vi hammarslagen och ser hur vi drivit in spikar i andra människor, sådana som vi gjort till syndabockar eller valt att inte tycka om.</p><p>Kanske väcks vår längtan efter försoning. Gamla sår börjar blöda på nytt men utan att skrämma oss. Vi anar styrkan i svagheten; tårarna ger liv och blodet gör oss rena…</p><p>Kanske vaknar hoppet inom oss, som solen väcker de frön som vilar i mörker. Vad PPM än säger så är livet efter 70 inte allt. Och vad än Veckorevyn säger så är livet före 20 inte allt. Inte ens åren där emellan. Det finns något mycket mer.</p><p>Berättelsen om våra liv har bara börjat. Allt vi sett hittills är en prolog. Graven är tom. Glädjen möter oss framifrån. </p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Skala banan]]></title>
            <link>https://sasjo.github.io/gunnarsjoberg.se/skala-banan</link>
            <guid>skala-banan</guid>
            <pubDate>Wed, 02 Apr 2003 00:00:00 GMT</pubDate>
            <description><![CDATA[”Ha en fantastisk fredag" ropar radiorösten till en lyssnare som ringt in. Jag suckar lite lätt och funderar på varför det inte räcker med att ha en bra kväll eller rentav en helt okej. En annan variant är ju att önska ”en trevlig helg” som man gjorde på farfars tid.]]></description>
            <content:encoded><![CDATA[<p>”Ha en fantastisk fredag" ropar radiorösten till en lyssnare som ringt in. Jag suckar lite lätt och funderar på varför det inte räcker med att ha en bra kväll eller rentav en helt okej. En annan variant är ju att önska ”en trevlig helg” som man gjorde på farfars tid.</p><p>Varför måste allting vara så fantastiskt? Är detta slutversionen av ekonomismens livsstil när allting ska värderas och jämföras? </p><p>Vi pratar i övertoner och försöker bräcka varandra i någon slags herre-på-täppan-lek. Hur många kom på festen? Hur mycket tjänar du? Hur länge höll ni på? Hur långt sprang du? Rätt svar är många, mycket, länge, långt. Inte få, färre, färst. </p><p>Jobbet ska vara utvecklande, fritiden aktiv, förhållandet passionerat, lägenheten läcker, kläderna fräcka, vännerna intressanta… allting alltid perfekt och på g. Puh… livet som en multiupplevelse, en karusell av superlativ.</p><p>Klart man blir stressad. Multipel karoshi.</p><p>Granne med stressen är en känsla av otillräcklighet, att varken jag eller mitt liv duger. Det finns alltid mer att göra och mer att förverkliga. Alltid mer, aldrig nog.</p><p>Tänk om man vore en banan. Jag hörde en fruktimportör säga att man aldrig kan stressa bananer. De mognar i sina 22 grader och det spelar ingen roll om du höjer temperaturen. Allting har sin tid, så tänker en äkta banan och påminner oss om rätten att vila i det som är. </p><p>Men det handlar också om balans. Att återvända till frågan om vad som är det viktigaste i mitt liv, för att sedan, i reflektionen, finna någon slags fästpunkt. Ett nav som håller samman mitt liv. </p><p>Vi måste finna våra egna svar. Det finns inga auktoriteter som kan slå fast "den rätta vägen" till ett lugnare liv. Typ gröt till frukost, regelbundna arbetstider, iskalla duschar. Navet kan vi bara finna när vi spårar i vårt eget inre landskap – det döljer sig under alla ”borden” och ”måsten” som vi samlat på oss under vår livsvandring. Ingen kan finna det åt oss och ingen kan formulera det åt oss. </p><p>Navet kan vara en vilja, en längtan, en person, en uppgift, en glädje…någonting som ger mitt liv en mening. </p><p>När jag finner detta, och vågar klä det i ord, då blir nästa fråga vad jag ägnar den mesta energin åt. Kan det vara så att jag ägnar mest tid åt det som betyder minst? Och minst tid åt det som betyder mest? </p><p>Svaret på den frågan leder till en ny: Vad gör jag åt det? Och som jag svarar blir mitt liv. Det kanske inte blir så fantastiskt men det blir i alla fall mitt. Och utan det vore världen inte densamma.</p><p>Skala banan och ha en tisdag!</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Healing game]]></title>
            <link>https://sasjo.github.io/gunnarsjoberg.se/healing-game</link>
            <guid>healing-game</guid>
            <pubDate>Tue, 18 Mar 2003 00:00:00 GMT</pubDate>
            <description><![CDATA[Jesus var ingen healer, så banal är inte kristen tro. Kallar man honom det, låter det som att han var någon slags antik motsvarighet till Joe Labero. Lokki lokki no hands, jag kan gå på vatten.]]></description>
            <content:encoded><![CDATA[<p>Jesus var ingen healer, så banal är inte kristen tro. Kallar man honom det, låter det som att han var någon slags antik motsvarighet till Joe Labero. Lokki lokki no hands, jag kan gå på vatten.</p><p>Healing – då tänker jag på Filippinerna av någon anledning. Skumma figurer som lurar skjortan av sjuka med hjälp av flinka fingrar och grisblod. Men kanske har jag bara sett för många oskarpa bilder i Aftonbladet? Fast inte blir det bättre om jag tänker på Runar Sögaard...</p><p>Jag tänker också på människans flykt från den ofrånkomliga ondskan. Vi drabbas av den allihop fast i större eller mindre utsträckning. Ingen healer i hela världen kan befria oss från den sorgliga insikten. Sorry, that´s life.</p><p>Somliga blir helade, andra inte. Kanske finns det nåt slags band mellan sändaren och mottagaren som Febe Orést hävdar i artikeln här bredvid. Men jag tror inte det. Jag tror istället på det rena, gåtfulla mysteriet. Gudomliga ingripanden som sker plötsligt eller långsamt men utan nåt som helst samband med någonting. Det ologiska är rakt igenom ologiskt.</p><p>Varför drabbas vissa av cancer mitt i livet? Varför dör barn? Varför får farfar Alzheimers? Nobody knows. Ondskan hör till livet, den drabbar blint och alltid orättvist och Gud har ingenting med det att göra. Gud är över allt sådant…eller snarare i. </p><p>Och där finns det som jag menar är den verkliga healingen: Gud kämpar med de vita blodkropparna, Gud dör med barnet, Gud är i det grumlade minnet. Helandet sker inifrån, ljuset bryter fram ur sprickorna ända till den dag då även mörkret är ljus och Gud blivit allt i alla. Döden är inte slutet, den är en tröskel. Början på det nya.</p><p>Vem kan räkna alla sekter eller nyandliga grupper som försöker saluföra den Rätta Tekniken eller det Mekaniska Sambandet? Vem orkar läsa dessa små reklambroschyrer med pulver, tabletter, stenar, sittställningar, böcker, kurser ja vad som helst bara de garanterar dig några friska år till? Och vem tröstar alla sargade själar som kommer hem från förbönsmöten sämre än förut? </p><p>It´s a healing game, som Van Morrison sjunger.</p><p>Jag vet bara en healer som håller vad hon lovar. I benådade stunder fick jag hårmassage när jag klippte mig hos min förra frisör i Luleå. Håret reste sig och en värme spreds genom kroppen när hon berörde huvudet och nacken med flinka fingrar och mjuka händer. Det var varken schakra eller reikki men det var balsam för min själ. </p><p>När lockarna föll till golvet lekte vi Labero och sa Lokki lokki. Fast hans fingrar är som korvar jämfört med hennes. </p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Gamla unga]]></title>
            <link>https://sasjo.github.io/gunnarsjoberg.se/gamla-unga</link>
            <guid>gamla-unga</guid>
            <pubDate>Tue, 04 Mar 2003 00:00:00 GMT</pubDate>
            <description><![CDATA[Pubertet är finnar och revolt eller ingenting alls; noll respons, noll engagemang. Typ. Å andra sidan kan även en 40-åring få finnar och en pensionär revoltera, så det är inte alldeles enkelt.]]></description>
            <content:encoded><![CDATA[<p>Pubertet är finnar och revolt eller ingenting alls; noll respons, noll engagemang. Typ. Å andra sidan kan även en 40-åring få finnar och en pensionär revoltera, så det är inte alldeles enkelt.</p><p>Många vill vara evigt unga, men finns det någon som vill vara evigt pubertal? Fnissig, kaxig, sprucken, hårig i en övergångsålder där det enda som räknas är ytterligheter? Knappast. Men risken ökar eftersom ungdomstiden har förlängts så att den nästan omfattar hela livet. Sjuåringen smyger in med pappa på Bruce Willis-filmer och sjuttioåringen kollar Studio Pop. 14-åringen svimmar av lycka när hon ser Mick Jagger och mamma är hemligt kär i Barbados-Magnus. </p><p>Det är underbart men komplicerat. Vem är mest vuxen - dottern som demonstrerar mot kriget eller pappan som ser barnförbjudet? Och vem är mest ungdomlig - sonen i farfars slips eller mamman i sin tajta top?</p><p>Ungdomarna vill bli vuxna medan de vuxna vill vara ungdomliga. Kanske är det där som det förvirrade uppstår, i en gränslöshet som gör rollerna oklara. De alltför unga får vara med om alla debuter in i vuxenlivet alltför tidigt. Och de vuxna som vill vara "ungdomliga" gör allt det där som de riktiga ungdomarna inte får göra – halsar lådvin, sladdar med bilen, bäddar inte sängen, går med oknutna gympaskor och är crazy. Om ungdomarna inte vill vara unga och de vuxna inte vuxna, var hamnar vi då? Är det inte det som är en evig pubertet, ett ständigt rollsökande? </p><p>Jag minns en skolavslutning i Domkyrkan då eleverna satt stilla inför det heliga medan två kepsbeprydda grabbar i 47-årsåldern ropade ”tja” till varandra i mittgången och gjorde en high-five. Kanske är det bara kul, men visst vilar det också något tragiskt över detta? </p><p>I sorgliga stunder tror jag det är ett ömsesidigt missförstånd. Vi vuxna vill berusas av ungdomarnas liv så vi gör allt för att bli en del av deras värld. Dessutom vill vi vara omtyckta och den som är älskad av de unga har väl framtiden för sig, eller hur? Så vi öppnar alla dörrar och sänker alla trösklar. Kom och smaka säger vi och bjuder konfirmanden på Rioja och köper spetsbehå till flickans skolstart. Allt medan ungdomarna längtar efter ett nej att stånga huvudet mot och föräldrarna i hemlighet drömmer om att deras barn ska fråga vad de tycker.</p><p>Det största missförståndet är när mamma och pappa tror att de inget betyder. Den största lögnen är att ett ja alltid är att vara juste. Och den största sorgen är när föräldrar och barn inte hittar igen varandra efter det nödvändiga avståndets tid. </p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Det stinker]]></title>
            <link>https://sasjo.github.io/gunnarsjoberg.se/det-stinker</link>
            <guid>det-stinker</guid>
            <pubDate>Tue, 18 Feb 2003 00:00:00 GMT</pubDate>
            <description><![CDATA[Förr sa man ”det stinker” om sånt man inte gillade. Nu säger man att ”det suger”. Om inte tidigare så har vi väl lärt oss denna språkliga utveckling av allas vår Robinson-Patrik. Det var mycket som sög för honom.]]></description>
            <content:encoded><![CDATA[<p>Förr sa man ”det stinker” om sånt man inte gillade. Nu säger man att ”det suger”. Om inte tidigare så har vi väl lärt oss denna språkliga utveckling av allas vår Robinson-Patrik. Det var mycket som sög för honom. </p><p>Det stinker när Göran Persson säger att han är vegan. Det stinker när Pamela Andersson säger att skönheten kommer inifrån och det stinker när George Bush säger att han vill ha fred. Visst stinker det även om tanken på ett kombinerat konserthus och casino i Luleå? Jag tycker också det stinker när pingstvänner och katoliker utser KG Hammar till sin gemensamma fiende.</p><p>Stanken handlar om bristande trovärdighet. Om oheliga allianser och dolda avsikter. Tänk om vi verkligen kan lukta oss till det. Om vi på något sätt kan känna att ”…näe, det där stämmer inte….”. Tänk om den förmågan håller på att gå förlorad på grund av att vi inte vågar lita till vår egen känsla. Tänk om den spontana känslan är den sanna, då handlar det ju om att våga lita till spontaniteten mer än till långa utläggningarna och yttre auktoritet. Är det så, då tränar jag mycket hellre upp en sådan doftkänsla än en förmåga att skilja på citroner och lime. </p><p>”Ni måste bli som barn” sa Jesus till de som ansågs visa. Barnen kan lukta sig till vad som är äkta och falskt. Vi kan lura dem, visst, men det tror jag beror på att de antingen vill bli lurade just då eller på att de inte vill genera oss vuxna genom att avslöja oss. De känner igen vår trötthet, irritation, glädje och kärlek hur väl vi än tror oss kunna dölja den. Och de älskar oss ändå.</p><p>Somliga människor har kvar barnets doftförmåga upp i vuxen ålder fast då heter det att de ”fångar vibbar”. De kan gå in i ett rum och omedelbart känna, eller lukta sig till, stämningen. Andra tycks helt sakna den förmågan och beter sig som att allting stinker eller doftar underbart. För dem är livet svart eller vitt och de tristaste är väl de som tycker att allting stinker utom det som gynnar dem själva. Sånt suger tycker jag.</p><p>”Du måste bli vuxen” säger vi till den barnslige men ju äldre vi blir, desto sämre blir vår känslighet. Vi sveper in världen i parfym och tappar förmågan att känna de djupare dofterna; dofter av vänskap, trygghet och vänlighet. Dofter av längtan och glädje, saknad och sorg. Livets dofter.</p><p>Kanske är det dags för ett experiment: Skippa parfymerna en vecka och se vad som händer. Låta doften av människa fylla både vardag och helg. Öva oss i att fånga vibbar och doppa näsan under ytan. Leva livet och stå ut med vad det luktar.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Jag och Göran Persson]]></title>
            <link>https://sasjo.github.io/gunnarsjoberg.se/jag-och-goran-persson</link>
            <guid>jag-och-goran-persson</guid>
            <pubDate>Wed, 05 Feb 2003 00:00:00 GMT</pubDate>
            <description><![CDATA[Jag känner Göran Persson. Vi har aldrig träffats och kommer nog aldrig att göra det. Men jag känner honom ändå och förhoppningsvis skulle han känna igen mig.]]></description>
            <content:encoded><![CDATA[<p>Jag känner Göran Persson. Vi har aldrig träffats och kommer nog aldrig att göra det. Men jag känner honom ändå och förhoppningsvis skulle han känna igen mig.</p><p>Vi lever i en kultur som betonar våra skillnader. Alldeles nyss läste jag en artikel om att kvinnor föredrar V-formade kroppar som Brad Pitts istället för päronformade som…tja, jag kom faktiskt inte på någon man som har en päronformad kropp. Göran Persson kanske? Näe…</p><p>Nåväl. Vi lär oss vikten av att hitta en egen nisch och skilja oss från mängden. Att vara ”normal” är trist och tråkigt – vi ska renodla vår särart och sticka ut. Ju mer du syns, desto mer är du värd. Så är den krassa värderingen.</p><p>Ingenting kan vara mer fel och det skulle även Jung hållit med om. Hans teori om det kollektivt undermedvetna är en spark i magen på vår individfixerade kultur. I höstas var jag jungiansk och skrev i en krönika att det unika är det gemensamma. Det är en av livets största paradoxer och viktigaste insikter. Ju mer jag upptäcker av mitt unika inre, desto mer upptäcker jag av det som förenar mig med alla människor. </p><p>Att Jung är populär i New Age-kretsar beror på att de bara skummat hans teorier på ytan. Medan Jung betonade det individuella och gemensamma även i livets smärta och längtan, så har New Age-rörelsen förvandlat honom till en inställsam drömtydare. Inom New Age är det smärtsamma bara negativa tankeimpulser medan det hos Jung är en sann livsupplevelse.</p><p>Samma förenkling finns inom de kristna grupperingar som bara vill tacka, tacka, tacka och aldrig klaga, skrika, gråta. De som känner tvivel och sorg får skuld för att de inte passar in i mönstret - idealet om en sann kristen som en glad kristen. Men smärtan, svagheten, tvivlet och skulden är en del av det gemensamma för oss människor. Att förneka det är att förneka livet. Och Gud.</p><p>Det är i djupet av vår mänsklighet vi möter varandra. Min upplevelse av den yttersta glädjen och sorgen är min alldeles egna – jag kan aldrig säga att jag helt förstår en annan människas upplevelse. Men samtidigt är den gemensam, det går en bro från min upplevelse till mina medmänniskors. Tro inte på alla nationalekonomer som vill få oss att se oss själva som handelsvaror! Vi är unika, visst, men det är mer som förenar oss än som skiljer oss åt. </p><p>Därför känner jag Göran Persson. Åtminstone de gånger Göran tar av sig statsministerkostymen och vågar vara Göran. Glad och ledsen, stark och svag, trygg och rädd, övertygad och osäker. En människa. Varken mer, varken mindre.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Nödstopp]]></title>
            <link>https://sasjo.github.io/gunnarsjoberg.se/nodstopp</link>
            <guid>nodstopp</guid>
            <pubDate>Sun, 02 Feb 2003 00:00:00 GMT</pubDate>
            <description><![CDATA[För några år sedan samlade jag på ålderstecken. Jag tyckte det var lämpligt, de flesta samlar ju på någonting. Men nu har jag slutat. De blev för många…Nu har jag t o m skaffat läsglasögon så…tja…det är inte lika roligt längre.]]></description>
            <content:encoded><![CDATA[<p>För några år sedan samlade jag på ålderstecken. Jag tyckte det var lämpligt, de flesta samlar ju på någonting. Men nu har jag slutat. De blev för många…Nu har jag t o m skaffat läsglasögon så…tja…det är inte lika roligt längre.</p><p>En som borde skaffat mer än läsglasögon var mannen som gjorde att jag fastnade i en biltvätt i 40 minuter. Det uppländska slasket sliter hårt på bilen så för någon vecka sedan var det dags att besöka den lokala Shellmacken. Jag är alltid lite nervös i sådana lägen; jag undrar om hjulen verkligen träffar rätt, om bilen ska rymmas och om backspeglarna ska vara infällda eller inte…Men det gick bra. Bilen rymdes, jag stannade vid rött, slog av motorn och vips så började schampot skvätta. När hela bilen var schamponerad tog allting slut. Borstarna stannade vid framrutan och där satt jag. Inlåst och osköljd.</p><p>Ut ur macken kom en konfirmand, eller åtminstone ett väldigt ungt biträde. Hon hade ingen aaaning om vad som hänt och vips så var det tre konfirmander som stod vid min bil. När jag frågade igen sa de att en äldre man hade tryckt på nödstoppsknappen. Varför det, frågade jag, men det visste de inte. I det läget bestämde jag mig för att vara lugn. Gammal och lugn.</p><p>Jag backade bilen in och ut ur biltvätten för att se om den kunde starta igen. Konfirmanderna fick nån slags telefonsupport men jag förstod av deras miner att det var kört. Vid en av mina turer utanför tvätten sa jag till en äldre man att det var nån gubbe som tryckt på nödstoppen. I samma ögonblick insåg jag att det var han. Det är så små knappar nu för tiden, sa han och såg skamsen ut. Okej, sa jag och försökte njuta av min oplanerade paus.</p><p>Allting slutade med att jag fick åka till en mack på andra sidan stan för att slutföra tvätten. När jag skulle knappa in den otydliga koden på den otydliga apparaten med de jättesmå knapparna förstod jag plötsligt den äldre mannen. I soldiset syntes bara en knapp, och den var stor och röd… </p><p>Vad lär jag mig av detta? Att alla koder och små sifferknappar kommer att göra livet allt svårare för de glömska och närsynta? Att Shell borde höja kompetensen hos personalen? Eller att det är bättre med ett nödstopp av misstag än att göra misstaget att aldrig säga stopp?</p><p>/Gunnar Sjöberg</p>]]></content:encoded>
            <category>Näringsliv Norrbotten</category>
        </item>
        <item>
            <title><![CDATA[Den vanligaste frågan]]></title>
            <link>https://sasjo.github.io/gunnarsjoberg.se/den-vanligaste-fragan</link>
            <guid>den-vanligaste-fragan</guid>
            <pubDate>Sat, 01 Feb 2003 00:00:00 GMT</pubDate>
            <description><![CDATA[Jag har jobbat som präst i 20 år och den vanligaste fråga jag fått är om jag tror att det finns något övernaturligt. Jag har alltid svarat ja – den som tror på Gud måste ju bejaka tron på det övernaturliga, sådant som inte logiskt kan bevisas. Gud är ju liksom ingen kemisk formel. Men jag tror varken på spöken eller högljudda väckelsepredikanter.]]></description>
            <content:encoded><![CDATA[<p>Jag har jobbat som präst i 20 år och den vanligaste fråga jag fått är om jag tror att det finns något övernaturligt. Jag har alltid svarat ja – den som tror på Gud måste ju bejaka tron på det övernaturliga, sådant som inte logiskt kan bevisas. Gud är ju liksom ingen kemisk formel. Men jag tror varken på spöken eller högljudda väckelsepredikanter. </p><p>En jägare förklarade en gång det ologiska i att den mörkrädde alltid springer till närmsta ljuskälla. Den som går på en mörk stig ser varje gatlykta som sin räddare, fast det borde ju vara tvärtom. Är du rädd, stanna i mörkret för där syns du inte. Springer du till ljuset gör du det bara lättare för alla spöken, gangsters och djur att komma och ta dig. </p><p>Mörkret kan vara en skonsam vän. Det finns saker som hör hemma i det fördolda och som borde få stanna där. Övernaturliga upplevelser är undantag, tillfälliga avvikelser från det naturliga. Ibland är de gåvor, lika ofta plågor. Alltid är de undantag, aldrig regel. Det finns hur många sekter som helst som försöker göra det övernaturliga naturligt. Med rätt teknik så ska du lära dig bemästra gränsövergången och få nytta av det i vardagen. ”Kom till oss” ropar de och försöker se ut som gatlyktor. Desto större anledning att stanna i mörkret – jag blir hellre jagad av vargar än hamnar i klorna hos dessa lurendrejare. </p><p>För några år sedan råkade jag lyssna till en väckelsepredikant som inför en jublande publik berättade om hur han fått slut bensin när han körde i snöstorm långt uppe i Norrlands inland. Halleluja sa han åt sina stelfrusna barn. Sen öppnade han tanklocket och började stoppa in snö i bensintanken. Halleluja sa han och tryckte gasen i botten. Och halleluja, sen kunde han köra hela vägen hem. </p><p>Jaha, tänkte jag medan alla ropade halleluja. Än sen då? Vad betyder det, vad vill han lära oss med sin berättelse? Att det finns en nådig Gud? Att Statoil borde sälja snö istället för bensin? Är det överhuvudtaget sant det han berättar? Och vem bryr sig? Egentligen? </p><p>Väckelsepredikanten borde varit tyst och tacksam för det han kanske fått vara med om. Det annorlunda ska vi tala varsamt om, framförallt undvika att tro att vi begripit det och kan kontrollera det. Låt det fördolda vara dolt, förr eller senare kommer allting ändå att förklaras. Vi borde oftare göra som den heliga modern Maria. När hon fick höra om det övernaturliga hon var en del av, tog hon det till sitt hjärta och begrundade det. </p><p>Det är inte spöken vi borde frukta. Det är den snacksaliga dumheten.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Vila i ovissheten]]></title>
            <link>https://sasjo.github.io/gunnarsjoberg.se/vila-i-ovissheten</link>
            <guid>vila-i-ovissheten</guid>
            <pubDate>Tue, 07 Jan 2003 00:00:00 GMT</pubDate>
            <description><![CDATA[De tre vise männen kom till krubban häromdagen, tretton dagar försenade. Deras mod var stort när de lämnade allt för att följa sin längtan. Men trots att de var vise män, alltså stjärntydare och spåmän, fick dom problem på sin resa och höll på att missa alltihop. Det finns en gudomlig tröst i detta; det kan strula för oss alla. Och det finns ett löfte; den som följer sin längtan finner den eller blir åtminstone funnen i den, vilket är ännu större.]]></description>
            <content:encoded><![CDATA[<p>De tre vise männen kom till krubban häromdagen, tretton dagar försenade. Deras mod var stort när de lämnade allt för att följa sin längtan. Men trots att de var vise män, alltså stjärntydare och spåmän, fick dom problem på sin resa och höll på att missa alltihop. Det finns en gudomlig tröst i detta; det kan strula för oss alla. Och det finns ett löfte; den som följer sin längtan finner den eller blir åtminstone funnen i den, vilket är ännu större. </p><p>Drömmen att blicka in i och styra framtiden har följt oss ända sedan Adam och Eva stod framför Kunskapens träd och fick höra av ormen vad de skulle vinna om de smakade av den förbjudna frukten. ”Då blir ni som gudar” viskade ormen och det är klart att de bet en tugga. På den vägen är det – vi tuggar och tuggar och drömmer om full kontroll och en förmåga att alltid välja rätt. </p><p>I grunden handlar det nog om vår längtan efter trygghet. Ovissheten skrämmer oss. Därför är vi också beredda att utse nya gudar och lyssna till de som påstår sig veta. De spåkvinnor som tjänar mest idag är några av landets framtidsforskare och nationalekonomer. Med overheadbilder istället för tarokort visar dom oss Vägen till Livet. De ger oss en karta med tydliga framtidsjobb, orter där tillväxt ska råda, egenskaper som krävs för framgång, livsstil som krävs för lycka. Publiken består inte av nittonåriga studenter, däremot av oss vuxna som litar mer på en slips än en sierskas sjal.</p><p>I höstas skrev jag att varje människas liv är resultat av hennes egna eller andras val. Min djärva spådom är att det kommer att gälla även år 2003<!-- -->.<!-- --> Problemet är att vi aldrig kan vara helt säkra på vilket val som är rätt eller fel. Livet är ingen matematisk uppgift, det är en upplevelse, och därför finns heller inget facit. Vad det handlar om är att försöka vila i denna ovisshet. Att acceptera att jag aldrig kan vara riktigt säker och försöka hitta en mening även i de val som kanske blev fel.</p><p>Alternativet är att inte välja alls, att lägga sig platt på rygg och bara låta saker ske. Det är trist, för den som ligger för länge orkar inte resa sig när det är dags. Eller så lägger vi vårt liv i någon annans hand – hittar någon som ger oss raka besked, någon som stakar ut vägen åt oss och sen går vi. Tuggar och går…</p><p>Det berättas i Bibeln att de vise männen tog en annan väg hem. Kanske bytte de rentav yrke, för i barnet mötte de framtiden och då bleknade alla spådomar. Deras vishet var som störst när de närmade sig krubban, ty de visste när de var läge att böja knä.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[It stjiljes]]></title>
            <link>https://sasjo.github.io/gunnarsjoberg.se/it-stjiljes</link>
            <guid>it-stjiljes</guid>
            <pubDate>Tue, 03 Dec 2002 00:00:00 GMT</pubDate>
            <description><![CDATA[De släpade fram henne ur skuggan och ställde henne framför mannen som påstod sig kunna förlåta syndare. Själva bildade de en ring; de var männen med uppgift att försvara moralen. ”Vad säger du”, sa de till honom och pekade på kvinnan i mitten. ”Hon har begått äktenskapsbrott och Lagen säger att hon ska dödas. Vad säger du?”]]></description>
            <content:encoded><![CDATA[<p>De släpade fram henne ur skuggan och ställde henne framför mannen som påstod sig kunna förlåta syndare. Själva bildade de en ring; de var männen med uppgift att försvara moralen. ”Vad säger du”, sa de till honom och pekade på kvinnan i mitten. ”Hon har begått äktenskapsbrott och Lagen säger att hon ska dödas. Vad säger du?”</p><p>Det var en skickligt gillrad fälla; om han sa att de skulle döda henne, då skulle han visa sig vara likadan som männen i ringen. Om han sa att de skulle fria henne skulle han sätta sig upp mot Lagen och själv bli dödad. Så vad sa han? Jo, ”den av er som är fri från synd ska kasta första stenen”. Cirkeln bröts och en efter en gick männen iväg. De insåg att det inte längre var en fråga om vad kvinnan gjort utan hur de själva levde sina liv.</p><p>Moral handlar sällan om ja eller nej, liksom livet självt sällan handlar om rätt eller fel. Det är ständiga avvägningar, ständiga ”både ock”. Det betyder inte att allting är okej, att det inte finns rätt eller fel. Men vad det betyder är att livet är ett ständigt sökande efter svaret och att allting ofta är mycket mer komplicerat än det ser ut att vara. Det är en trist insikt, för det kan vara skönt att ”vara tydlig” som det heter. Slå näven i bordet och ”säga ifrån”. Men alla som har snubblat på livets väg, vet att det inte är så enkelt. Den sten man snubblar på har flera olika sidor. Det är väl därför man snubblar.</p><p>Detta blir inte en krönika som handlar om vad jag tycker om skilsmässor. Just det är egentligen ganska ointressant, eller hur? En skilsmässa är ett misslyckande och förhoppningsvis kan tiden leda till att båda parterna åtminstone delar den insikten. Att de kommer loss ur roller som ”offer” och ”förövare” och att de slipper undan en omgivning som låser in dem i de positionerna. Ingenting är mer tragiskt är den som fastnar i rollen som offer och enbart hämtar styrka ur bitterhetens kalk. Ja, möjligen den som tvingas gå genom livet oförlåten både av sig själv och andra.</p><p>Alla människor är värda en ny chans. Alla borde ha rätt att misslyckas. Alla borde också få känna förlåtelsens frihet, som den kvinna männen släpade fram ur skuggan. </p><p>Min pappa hade en favorithistoria från Piteå. Den unge prästen var på hembesök hos det gamla paret som varit gifta i 75 år. Han var häpen över deras livslånga kärlek och undrade om de aldrig hade funderat på att skiljas. De var tysta en lång stund, sen sa gumman: It stjiljes, men drepa.</p><p>Även i den livslånga lyckan gömmer sig människans svaghet. Vem kan kasta första stenen?</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Kristus är skillnaden]]></title>
            <link>https://sasjo.github.io/gunnarsjoberg.se/kristus-ar-skillnaden</link>
            <guid>kristus-ar-skillnaden</guid>
            <pubDate>Thu, 21 Nov 2002 00:00:00 GMT</pubDate>
            <description><![CDATA[Kan man vara kristen utan att tro på Kristus? Första gången jag hörde frågan var i årskurs 6 på Stadsöskolan. Hon som frågade såg ut som att hon trodde jättemycket på Carola men hade svårt för det där med Jesus. Några år senare var jag på Lärarhögskolan för att berätta om vad kristen tro är och då var det en något äldre kvinna som med kraft hävdade att man visst kan vara kristen utan att tro på Jesus. Det blev en ganska högljudd diskussion, eftersom jag hävdade motsatsen. Kristus är ju liksom själva grejen.]]></description>
            <content:encoded><![CDATA[<p>Kan man vara kristen utan att tro på Kristus? Första gången jag hörde frågan var i årskurs 6 på Stadsöskolan. Hon som frågade såg ut som att hon trodde jättemycket på Carola men hade svårt för det där med Jesus. Några år senare var jag på Lärarhögskolan för att berätta om vad kristen tro är och då var det en något äldre kvinna som med kraft hävdade att man visst kan vara kristen utan att tro på Jesus. Det blev en ganska högljudd diskussion, eftersom jag hävdade motsatsen. Kristus är ju liksom själva grejen.</p><p>Jesus Kristus, vars födelse vi snart ska fira, skiljer kristen tro från all annan religion. Och det är en avgörande skillnad; i Jesus blir Gud tydlig. Gud blöder, upprättar de förtryckta och utstötta, äter med kriminella och låter sig bli kysst av en prostituerad. Gud blir mycket mer än en idé och det är klart att det då blir lite jobbigt. Visst är det lättare att tro på en stark krigsgud än en Gud som kommer till oss som ett barn? Och visst är det lättare att bejaka en idé än att tro på en lidande Gud?</p><p>Pierre Durrani säger att islam är den naturliga religionen. Säkert är det så för Pierre, men själv är jag livrädd för alla försök att framställa den egna religionen som ”bäst” och mest ”naturlig”. I den andan har både kristna och muslimer plundrat kontinenter och utfört folkmord. Gud är Gud, den som alltid är, och i det perspektivet är det fullständigt meningslöst att diskutera vilka som lyckats definiera denna Gud på bästa sätt. Kanske är det rentav så att de som tror sig känna Gud bäst är de som har förstått minst…</p><p>Gud skapade universum, men inte religionerna. Religion är ett uttryck för människans strävan att begripa den obegriplige, att svara på – eller åtminstone hantera – det rop från ”den Andre” som jag skrev om i min förra krönika. Ingen religion kan uttrycka Guds hela väsen och därför är det så viktigt med samtal mellan de stora religionerna och de små kyrkorna. I övertygelsen om att Gud aldrig låter sig kontrolleras, kan en pingstvän och en muslim tillsammans försöka fördjupa sin tro, ana nya skuggor av den Helige. Men den dag den ene tror sig se allting klart sluter sig mörkret och alla samtal tystnar.</p><p>Jag är kristen och jag tror på Kristus. Jag tror att Gud uppenbarar sig i varje ny tid och kultur och jag tror att Gud framträder tydligast i Jesus Kristus. Som Kristus är, sådan är Gud; kärleksfull, generös, alltid på den svages sida. Det är klart att vi kan söka Gud på många olika sätt, men hur vi än söker är det till sist Gud som finner oss.</p><p>/gunnar sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Tragiska män]]></title>
            <link>https://sasjo.github.io/gunnarsjoberg.se/tragiska-man</link>
            <guid>tragiska-man</guid>
            <pubDate>Sat, 09 Nov 2002 00:00:00 GMT</pubDate>
            <description><![CDATA[Jag har varit på handbollsmatch, en sportslig upptäckt orsakad av dotterns plötsliga intresse för denna utövning. Matchen var ett dubbelmöte, den spelades två gånger på samma kväll för att vi från Uppsala skulle slippa ännu en resa till denna avlägsna ort som heter Hallstavik. Här i söder kör man två bortamatcher på samma kväll mot ett lag som bara finns 55 km bort…]]></description>
            <content:encoded><![CDATA[<p>Jag har varit på handbollsmatch, en sportslig upptäckt orsakad av dotterns plötsliga intresse för denna utövning. Matchen var ett dubbelmöte, den spelades två gånger på samma kväll för att vi från Uppsala skulle slippa ännu en resa till denna avlägsna ort som heter Hallstavik. Här i söder kör man två bortamatcher på samma kväll mot ett lag som bara finns 55 km bort…</p><p>Dotterns lag är nybörjare, Hallstavik är halvproffs eftersom man inte gör annat än tillverkar papper (i Sveriges snabbaste maskin), åker speedway (i laget med det häftiga dansbandsnamnet Rospiggarna) och spelar handboll (väldigt bra). Första matchen slutade 1-35, den andra 4-32<!-- -->.<!-- --> Well, well som dom säger i pappersfabriken.</p><p>Det var som att komma till Överkalix på 60-talet. Hela byn hade slutit upp, den lilla läktaren var nästan fylld och det var en stämning av ”nu ska vi spöa storstads…” ja, ni vet. Och det gjorde dom med besked, men på ett djupare plan i livet var kvällen en seger. Att förlora kan ju vara att vinna, eller hur? Och efter halva första matchen var det som att publiken insåg det. De såg glädjen i Uppsalaflickornas ögon, hörde skratten över de stora misstagen och nåddes av en av livets största insikter: Bara den som vågar falla kan stå stadigt.</p><p>Alla förstod, utom mannen i alltför trånga jeans. Pappan som redan innan matchen ropade: ”Kom igen tjejer, visa vilka som är bäst”. Pappan som, när hans dotters lag ledde andra matchen med 12-0, skrek ”Öka tjejer, öka”. Pappan som blev tyst när jag ropade ”Hejja” när vårt lags misstag bara blev små. </p><p>Han var en tragisk figur, och jag har stött på honom förut. Kanske finns han överallt – en karikatyr av de män som tar ut all sin frustration genom någon annans agerande. Säkert går han att tycka om och t o m älska. Men jag skulle vilja knyta upp de hårt knutna Adidas-skorna och viska att han duger även om hans dotter förlorar. Att livets strider utkämpas på andra arenor och att bara den som vågar förlora kan vinna. </p><p>Nakna kom vi till världen, nakna ska vi lämna den. Vem i herrans namn bryr sig då om en förlorad handbollsmatch i Hallstavik? Jag säger det inte för att trösta dottern. Jag säger det för att jag önskar att mannen skulle skaffa sig ett eget liv.</p><p>/Gunnar Sjöberg</p>]]></content:encoded>
            <category>Näringsliv Norrbotten</category>
        </item>
        <item>
            <title><![CDATA[Gemensam ensamhet]]></title>
            <link>https://sasjo.github.io/gunnarsjoberg.se/gemensam-ensamhet</link>
            <guid>gemensam-ensamhet</guid>
            <pubDate>Thu, 07 Nov 2002 00:00:00 GMT</pubDate>
            <description><![CDATA[I våras skrev jag en krönika om den ensamhet vi alla bär på. Jag skrev någonting i stil med att det finns en ensamhet, en saknad, i djupet av vårt inre. Jag tror fortfarande att det är så; de allra flesta håller nog med om att någonting fattas oss. Eller Någon.]]></description>
            <content:encoded><![CDATA[<p>I våras skrev jag en krönika om den ensamhet vi alla bär på. Jag skrev någonting i stil med att det finns en ensamhet, en saknad, i djupet av vårt inre. Jag tror fortfarande att det är så; de allra flesta håller nog med om att någonting fattas oss. Eller Någon.</p><p>”I begynnelsen var etiken” skriver filosofen Emmanuel Levinas i en av sina skrifter. Han menar att varje människa är kallad att leva i en relation. Inte parrelation – att vara ”singel” är naturligtvis ett lika fullgott liv som att ”ha en familj”. Levinas talar om relation i en vidare bemärkelse; varje människas mening är att upprätta en relation till sitt inre, sin medmänniska, skapelsen och Gud. I samma ögonblick som det nyfödda barnet häver upp sin röst, nås hennes öra av ropet från detta Andra eller denna Andre. Det är en kallelse från världen utanför och världen innanför. Det är också ett rop som aldrig tystnar.</p><p>Vi kan ägna hela vårt liv åt att försöka leva upp till denna kallelse – alltid svara ja, alltid engagera oss i ”rädda hela världen-projekt”, alltid reflektera över vårt inre, aldrig vara egoistiska. Vi kan också ägna hela vårt liv åt att slå dövörat till – aldrig bry oss, alltid säga nej, aldrig tänka en djupare tanke, alltid satsa på oss själva. Men hur vi än gör misslyckas vi och däri ligger vår ensamhet. Vi hör ropet men orkar inte svara. ”Vem bryr sig” säger Bull i ett försök att lätta upp stämningen. ”Jag orkar inte” svarar Bill och känner hur det torrkokar i sitt liv.</p><p>Jag märker att jag låter dyster, och även det noterade jag i vårens krönika. Men det finns ett hopp i denna djupa ensamhet och det är att den är gemensam. Det är precis som Anna-Maria Blind säger i artikeln bredvid – alltför ofta delar vi in människor i olika kategorier efter ålder, kön, sexuell läggning osv. Men ju närmare vi når det som är djupet av vår personlighet – det som skiljer oss från andra – desto närmare når vi det som är det gemensamma för oss alla. Detta är en av livets största och mest gåtfulla paradoxer; i det unika gömmer sig det gemensamma.</p><p>Oavsett om vi är 14, 40 eller 80 år gamla, eller oavsett om vi är präster, byggarbetare eller frisörer känner vi – förr eller senare – ett stort mått av ensamhet. Denna känsla hör till själva livet och är ett eko av den röst vi hörde redan vid vår födelse. Vad vi kan göra är att försöka hantera vår strävan, stå ut med våra misslyckanden och känna igen oss i varandra. Att vara människa är att vara ensam, men vi kan åtminstone försöka vara det tillsammans.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Livet som ett val]]></title>
            <link>https://sasjo.github.io/gunnarsjoberg.se/livet-som-ett-val</link>
            <guid>livet-som-ett-val</guid>
            <pubDate>Sat, 26 Oct 2002 00:00:00 GMT</pubDate>
            <description><![CDATA[Hur kan hon göra så? Vid kafferasten, i korvkön eller i sladdriga telefonsamtal så tisslas det och tasslas det. Kan det vara så att…? Nämen, har du hört…? Vet du vad jag tror…? De svar vi kommer fram till bygger alltid på en spekulation. Vem känner en annan människa till fullo?]]></description>
            <content:encoded><![CDATA[<p>Hur kan hon göra så? Vid kafferasten, i korvkön eller i sladdriga telefonsamtal så tisslas det och tasslas det. Kan det vara så att…? Nämen, har du hört…? Vet du vad jag tror…? De svar vi kommer fram till bygger alltid på en spekulation. Vem känner en annan människa till fullo?</p><p>Varje människas liv är ett resultat av hennes egna och andras val. Vi kan vara offer, men nånstans i en människas historia finns alltid ett val. Den historien är dold för moralisten – han vill inte ens veta av den. Kom låt oss döma de förtappade så att vi kan känna oss bättre. Kom låt oss kasta stenar innan vi börjar tveka! Vad vore moralisten utan världens synd?</p><p>Men vår historia kan också vara dold för oss själva, inte ens vi vet varför vi gör som vi gör. ”Det bara blev så” är numer det vanligaste svaret på den moraliskt kritiska frågan ”varför?”. Det bara blev så…som om allting var en tillfällighet från början till slut. En verkan utan orsak.</p><p>Ofta är det svårt att spåra samband bakåt i sitt liv. Somliga, exempelvis Marie Olsson i artikeln här bredvid, har sådan klarsyn att de t o m kan skriva en bok om varför saker ”bara blev”. Andra behöver hjälp av en klok omgivning; människor som ställer kärleksfulla frågor eller minns utan att ljuga. Men den som spårar bakåt i sin historia hittar förhoppningsvis förr eller senare människor och händelser som gjort att det blev som det blev.</p><p>Att säga att våra liv är resultat av våra val innebär också att vårt ansvar blir tydligt. Kanske är det vad vi vill komma undan när vi säger att saker bara ”blir”. Människans storhet, och hennes fall, är förmågan att välja mellan rätt och fel utan att egentligen veta vilket som är vad.</p><p>Denna osäkerhet hör också till våra villkor – vi vet aldrig säkert vad som är det rätta valet. Antingen kan vi vila i den osäkerheten, eller så knyter vi oss i grämelsens alla ”om”. Tänk om…Tänk om inte… Antingen lever vi i de val vi gjort, och tar ansvar för dem, eller så lever vi i de val vi aldrig gjorde. Det senare är mer tragiskt än det förra; visst är det bättre med en dyster självinsikt än en flykt från det liv som faktiskt är vårt eget?</p><p>Vi gör våra val och ibland blir det rätt, ibland blir det fel. Några ger oss upplevelser och möten utan vilka livet vore tomt, andra leder oss på villovägar, sårar, skadar och bryter ner. Även detta är en viktig insikt; ingen människa kan leva ett liv där hon alltid väljer fritt och rätt. Vi är både offer och fria, både orsak och verkan. Vår räddning är den kärlek som är större än vår oförmåga.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Gripen av det obegripliga]]></title>
            <link>https://sasjo.github.io/gunnarsjoberg.se/gripen-av-det-obegripliga</link>
            <guid>gripen-av-det-obegripliga</guid>
            <pubDate>Thu, 10 Oct 2002 00:00:00 GMT</pubDate>
            <description><![CDATA[Vem kan tro på någon som hävdar att ingenting är sant? Enda sättet att instämma i den tesen är ju att ifrågasätta den. Är det sant att det inte finns något som är sant? Vem kan svara ja på en sådan fråga?]]></description>
            <content:encoded><![CDATA[<p>Vem kan tro på någon som hävdar att ingenting är sant? Enda sättet att instämma i den tesen är ju att ifrågasätta den. Är det sant att det inte finns något som är sant? Vem kan svara ja på en sådan fråga?</p><p>Men jag håller med Olav Hammer i artikeln bredvid. Alltför ofta tar vi till oss ”sanningar” baserade på andras berättelser, härliga upplevelser eller helt enkelt på vad som ”känns” sant. </p><p>Det var en gång en man som reste runt i landet och föreläste om det farliga med rollspel, videofilm, rockmusik och – vilket var hans specialare – godisfigurer som såg ut som små djävlar. Tanken var att detta borde förbjudas och hans ”sanning” var att barnen som lyssnar på musiken och äter karamellerna blir besatta av onda krafter. När jag protesterade och hävdade att alla filmer, all musik, alla rollspel och allt godis inte handlar om små djävlar, fick jag en ond blick tillbaka. När jag sedan sa att det inte finns några bevis på att rollspel är farligt, blev jag kallad nihilist. Oklar över ordets betydelse fann jag inget bra motargument. Kanske var jag en nihilist?</p><p>När jag kom hem till min Nationalencyklopedi lärde jag mig att en nihilist är en person som förnekar existensen av absoluta värden. Mannen med de djävulska godisfigurerna trodde på en massa absoluta värden. Det var hans sätt att göra det obegripliga begripligt – kom låt oss formulera egna sanningar och söka mekaniska samband! Du blir vad du äter och ser. Alla som inte är för är emot. Antingen eller, aldrig både ock. </p><p>Jag tror på Gud och därför är jag ingen nihilist. Problemet för mannen med de djävulska godisfigurerna är väl att jag inte tror mig kunna förklara Gud. Jag tror inte heller på mekaniska samband – typ att alla fromma blir friska och att den som ber får allt hon vill ha. Jag tror inte på Ulf Ekman och alla andra präster och pastorer som tror sig ha funnit den absoluta sanningen om Gud. Jag tror inte ens på Göran Persson.</p><p>Det är klart att det finns sådant som är sant. Fy så trist det vore om allt var relativt och om alla vore tvungna att uppfinna hjulet på nytt. Stenålder forever. Men människan är född in i ett avstånd – vi kan ana det absoluta men är fångna i det relativa, det förgängliga. I benådade ögonblick kan vi gripas av den verkliga Sanningen, men aldrig begripa den. Vår lott är att se en gåtfull spegelbild, vår längtan att se Sanningen ansikte mot ansikte.</p><p>Jesus lyfte fram barnen och sa att den minste är den störste. Han hade också kunnat säga att den som tror sig veta allt, inget har förstått.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Lugnande effekt]]></title>
            <link>https://sasjo.github.io/gunnarsjoberg.se/lugnande-effekt</link>
            <guid>lugnande-effekt</guid>
            <pubDate>Sun, 29 Sep 2002 00:00:00 GMT</pubDate>
            <description><![CDATA[När jag skriver denna krönika är det fullt krig inom SAP i Luleå. Några är tysta i sin vishet, andra skriker ut sin frustration eller vad det nu handlar om. Upp till kamp emot…tja, vad då? Eller vem då? I en tid av förändring söker vi gemensamma fiender och syndabockar – dom kan kallas Kalle, Ulla, Saddam, George…namnet spelar liksom ingen roll. Poängen är att återfå balansen genom att förenkla världen. Genom att ljuga om andra döljer jag sanningen om mig själv.]]></description>
            <content:encoded><![CDATA[<p>När jag skriver denna krönika är det fullt krig inom SAP i Luleå. Några är tysta i sin vishet, andra skriker ut sin frustration eller vad det nu handlar om. Upp till kamp emot…tja, vad då? Eller vem då? I en tid av förändring söker vi gemensamma fiender och syndabockar – dom kan kallas Kalle, Ulla, Saddam, George…namnet spelar liksom ingen roll. Poängen är att återfå balansen genom att förenkla världen. Genom att ljuga om andra döljer jag sanningen om mig själv.</p><p>Jag hoppas krigets offer blir få, både i Luleå och världen utanför. Det hjälper inte krigsherrar eller krigsdamer, men för den bara måttligt stressade finns det trots allt lugnande effekter. Ofta är det någonting oväntat som röjer väg för en plötslig insikt om sakernas tillstånd. Eller något så enkelt som ett skratt mitt i allvaret.</p><p>Alla dessa barn som har börjat springa in på fotbollsplanen tillsammans med spelarna, de har en lugnande effekt. Åtminstone tror jag det är vad som är tanken. Antingen ska publiken inse att vi alla är barn – och därmed okränkbara - eller så ska spelarna inse att fotboll är en lek. Oklart vilket, men nånstans blir vi lugnare.</p><p>I somras var jag med om en mycket lugnande effekt mitt i ett kokhett Stockholm. Utanför slottet står Flygvapnets Musikkår i full stridsmundering och i bakgrunden skymtar jag de varmt klädda högvakterna. Inför fotograferande japaner och bakfulla stockholmare påminner de om människans ständiga strävan att slåss. Dirigenten viftar med pinnen och jag väntar på den taktfasta marschmusiken. Men inför hela världens förvånade öron spelar de Village Peoples gyllene hit YMCA. Och bra dessutom! Alla skrattar, alla blir nyktra och alla krig stannar upp. Vem kan slåss till sådan musik?</p><p>Men trots barn och musik finns det bara en riktigt lugnande effekt och det är insikten om min egen vikt och viktlöshet. Återigen handlar det om balans och perspektiv. Å ena sidan är det viktigt att ta ansvar och göra sin plikt. Å andra sidan – vem bryr sig? När allting rasar samman, vad är då det viktigaste? Vad är värt att slåss för?</p><p>För ett tag sedan skrev jag att bara den som vågar vara buren orkar bära. Med livets innersta är det nog så, att bara den som distanserar sig kan närma sig.</p><p>/Gunnar Sjöberg</p>]]></content:encoded>
            <category>Näringsliv Norrbotten</category>
        </item>
        <item>
            <title><![CDATA[På väg]]></title>
            <link>https://sasjo.github.io/gunnarsjoberg.se/pa-vag</link>
            <guid>pa-vag</guid>
            <pubDate>Sun, 22 Sep 2002 00:00:00 GMT</pubDate>
            <description><![CDATA[Pilgrimen är alltid på väg, men oavsett om det handlar om en dagstur på fjället eller en livsvandring till Mecka så är det målet som gäller. En pilgrim strosar inte, inte heller fönstershoppar hon. En pilgrim har ett mål med allt hon gör. Har man börjat gå så ska man komma fram och har man väl gått in i en affär så måste man ju för allt i friden köpa någonting. Vad är det annars för mening? Och vad ska grannarna tänka?]]></description>
            <content:encoded><![CDATA[<p>Pilgrimen är alltid på väg, men oavsett om det handlar om en dagstur på fjället eller en livsvandring till Mecka så är det målet som gäller. En pilgrim strosar inte, inte heller fönstershoppar hon. En pilgrim har ett mål med allt hon gör. Har man börjat gå så ska man komma fram och har man väl gått in i en affär så måste man ju för allt i friden köpa någonting. Vad är det annars för mening? Och vad ska grannarna tänka?</p><p>Pilgrimens motsats är flanören. För henne är målet inte det viktiga, utan resan dit. Strosandet och fönstershoppandet som livsstil. Man går dit man förs och saker bara blir.</p><p>”Vad ska du bli när du blir stor” frågar Pappa Pilgrim sin dotter. ”Öh” svarar Dotter Flanör. ”Typ först ba gå ut gymnasiet och sen int gö nå. Sen plugga typ i Stockholm nån enstaka kurs, int nå program med en massa betyg och så. Sen jobba utomlands ett år, typ i Spanien, kanske va me och starta upp en svensk pub där. Sen ska jag plugga i Göteborg eller Malmö, kanske till typ journalist. Sen, när jag är klar, ska jag fara ut med alla kompisar typ ett år å ba luffa jorden runt…”</p><p>Pappa Pilgrim har redan somnat i soffan... Han frågade sin dotter vad hon skulle bli och svaret blev en beskrivning av vad hon skulle göra de närmsta sju åren. Typ. För det viktiga för flanören är inte vad det blir utan vad man gör och hur det känns. Det viktiga för pilgrimen är däremot vad det blir och vad det kallas. Vad man är. Inte undra på att de har svårt att förstå varandra…</p><p>Det är lite inne att vara pilgrim, åtminstone i kyrkliga sammanhang. Det byggs pilgrimscentra och ordnas pilgrimsvandringar och det är ju helt okej. Det finns redan en massa psalmer att sjunga – typ ”Vi är ett folk på vandring” eller ”På en väg utan mål blir en vandring tung för både gammal och ung”. Men inte lever vi i pilgrimens tidevarv. Inte är pilgrimen, i betydelsen ”målmedveten, ansvarstagande, lojal, plikttrogen” den sociala stilbildaren i vår tid. Det är däremot flanören.</p><p>Flanörens livsstil handlar om att upphöja rörlighet till en dygd – inte trofasthet. ”Vem har sagt att man alltid ska ha kul” väser pilgrimen irriterat över flanörens alla nycker. ”Varför ha tråkigt när man kan göra nåt skoj” svarar flanören och hoppar mellan livets alla sjunkande tuvor. Pilgrimen gläds åt guldklockan efter 25, flanören samlar stämplar i sitt pass…</p><p>Varför skriver jag detta? Kanske för att livet aldrig blir som man tänkt sig och att pilgrimen borde påminna sig det. Och att den dag alltid kommer när flanören behöver vänner som består.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Smak på livet]]></title>
            <link>https://sasjo.github.io/gunnarsjoberg.se/smak-pa-livet</link>
            <guid>smak-pa-livet</guid>
            <pubDate>Mon, 09 Sep 2002 00:00:00 GMT</pubDate>
            <description><![CDATA[Alltså, ibland blir jag så trött på Internet. Trött på alla hemsidor, alla länkar, alla möjligheter…Är det verkligen bredband vi behöver, är det inte mer beröring? Och denna hets med snabbast uppkoppling, vad är det? Är det inte avkoppling vi behöver istället?]]></description>
            <content:encoded><![CDATA[<p>Alltså, ibland blir jag så trött på Internet. Trött på alla hemsidor, alla länkar, alla möjligheter…Är det verkligen bredband vi behöver, är det inte mer beröring? Och denna hets med snabbast uppkoppling, vad är det? Är det inte avkoppling vi behöver istället?</p><p>Internet är ytlighetens media. Där råder den snabba tanken och den korthuggna dialogen: Svara snabbt eller var tyst. Vem orkar läsa ett mail som säger allt? Och vem tror längre att beslutsfattarna läser alla välformulerade filer som bifogas mailet? De förblir lika oöppnade som tankens djup.</p><p>Men visst, Internet är jättebra. Det finns webbföretag som faktiskt gjort bra hemsidor och fungerande verktyg. Det är underbart med e-post och hur lätt är det inte att betala sina räkningar över nätet. Men ändå. Jag vill smaka det verkliga livet. Jag vill se ögon som ser, känna fysisk beröring och lukten av liv. För visst handlar allting ändå om närhet?</p><p>Ju mer Internet, desto mindre beröring. Kan det vara så? Och ju mer Internet, desto mer betraktande. Där ”kollar jag in” saker och ”laddar ner” information. Jag ”chattar” enstavigt och ”skrollar” mig fram i ett försök att få en snabb överblick. Alla hänvisningar och länkar ger en falsk känsla av att det alltid finns något mer – ännu mer information, ännu större perversion, ännu grövre våld. Vi söker mer och mer, men hamnar bara vilse. Varje länk kan vara en villoväg - bakom tomheten gömmer sig en större tomhet och bakom det skenbara djupet en ännu större ytlighet. Man kan drunkna även i grunda diken…</p><p>Bibelsajten, som artikeln bredvid handlar om, är bra men inte går det att surfa sig fram till Gud. Ingen hemsida kan beskriva den gudomliga gåtfullheten och ingen sökmaskin kan peka ut den rätta vägen. För den som vill söka Gud gäller det att dyka istället – försöka tränga igenom ytligheten och de enkla svaren. Att sluta surfa genom tillvaron och istället närma sig djupet i sitt eget inre – även de djup jag fruktar. Hemligheten är att det gudomliga är dolt i det sant mänskliga. Däri ligger också nattvardens mening; närhet istället för avstånd, beröring istället för betraktande. </p><p>På Internet kan man inte älska, inte ens kramas. Och man kan definitivt inte fira nattvard. Det är ingen svår nöt att knäcka – det är inte ens en nöt. Den enda nöten i sammanhanget är den som tror att kristendomens innersta handling – nattvarden – kan läggas ut på nätet. Gud sig förbarme. Den som vill smaka livet måste logga ut, öppna fönstret och låta vinden visa vägen.</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Svepskäl]]></title>
            <link>https://sasjo.github.io/gunnarsjoberg.se/svepskal</link>
            <guid>svepskal</guid>
            <pubDate>Sun, 25 Aug 2002 00:00:00 GMT</pubDate>
            <description><![CDATA[Aldrig förr har det känts så tungt att gå tillbaka till jobbet som efter denna semester. De första dagarna har jag bara suttit och tittat på datorn, frågat om någon vill fika och tänkt osammanhängande tankar. Och i lönndom planerat nästa semester…]]></description>
            <content:encoded><![CDATA[<p>Aldrig förr har det känts så tungt att gå tillbaka till jobbet som efter denna semester. De första dagarna har jag bara suttit och tittat på datorn, frågat om någon vill fika och tänkt osammanhängande tankar. Och i lönndom planerat nästa semester…</p><p>Stegens tyngd kanske beror på det varma vädret. Solen manar fram bilden av Spanien och då ska man göra allt utom jobba. Eller så beror de på den långa ledigheten – att smaka på ett friskt pensionärsliv i sju veckor kan bota den värsta arbetsnarkoman. Eller kanske på förra sommarens flytt; en återuppväckt hemkänsla, en djup saknad av vänner, vännerna, vännen. Av gammal vana slog jag faktiskt vårt förra Luleå-nummer när jag skulle ringa hem häromdagen. Men det var ingen hemma...</p><p>Eller så är allt jag skriver bara svepskäl. Stegens tyngd beror säkert på att åldern börjar ta ut sin rätt. Så tänker jag, knyter löparskorna, kollar klockan och ropar ”hej hej tillbaka på en timme”.</p><p>Det är med svepskäl som med moralism; det handlar om förmågan att förskjuta fokus. Att rikta ljuset på någonting annat – vad som helst bara inte sanningen om mitt eget liv, min skuld, mina misstag. De människor som skriker mest, de som utpekar denna världens syndare, är oftast de mest rädda. Bakom deras högljuddhet finns ingen analys, ingen reflektion kring varför somligt och somliga går fel. Istället tas ett fast grepp om hammaren och spikarna drivs in i korset. Och där hänger politikern som pratar för mycket, rektorn som syns för lite, företagaren som tjänar för mycket, föräldern som bryr sig för lite, prästen som tolererar för mycket.</p><p>Kraften i hammarslagen kommer ur rädslan för den egna svagheten och de hemliga drömmarna. Det gör att moralistens liv inte bara är tragiskt och tråkigt, det är också halvt, ty det är bara när vi ser vår egen svaghet som vi vågar leva fullt ut. I insikten om att jag inte är fullkomlig ligger en stor befrielse; jag slipper dölja mig, slipper ödsla energi på att klaga på andra.</p><p>”Let the sun shine in”, sjunger jag på min väg till jobbet och stegen känns faktiskt lite lättare nu. Kom låt oss avslöjas. Vi har alla våra brister men sanningen, även den om oss själva, ska göra oss fria. Fria att göra rätt och fria att göra fel. Fria att leva.</p><p>/Gunnar Sjöberg</p>]]></content:encoded>
            <category>Näringsliv Norrbotten</category>
        </item>
        <item>
            <title><![CDATA[Stöld]]></title>
            <link>https://sasjo.github.io/gunnarsjoberg.se/stold</link>
            <guid>stold</guid>
            <pubDate>Thu, 18 Apr 2002 00:00:00 GMT</pubDate>
            <description><![CDATA[Döden har varit på stöldturné i vår släkt. Den kan komma långsamt krypande eller som en spänstig tjuv om natten men den gör oss alltid ännu färre, ännu sårbarare. Det enda den lämnar efter sig är en unken doft av tomhet; var detta allt som blev? Hur få kan man vara för att kallas en släkt? Vem ska plundras nästa gång?]]></description>
            <content:encoded><![CDATA[<p>Döden har varit på stöldturné i vår släkt. Den kan komma långsamt krypande eller som en spänstig tjuv om natten men den gör oss alltid ännu färre, ännu sårbarare. Det enda den lämnar efter sig är en unken doft av tomhet; var detta allt som blev? Hur få kan man vara för att kallas en släkt? Vem ska plundras nästa gång?</p><p>Det finns inget vackert med döden – trots alla fina dikter klär den inte i någon årstid. Den är en fiende väl värd att bekämpa, en rövare som borde dömas för brott mot hela mänskligheten. Den river ner det vackra och krossar alla planer. Ett kungarike för den som kunde döda döden.</p><p>Tiden läker inte alla sår, men förhoppningsvis lär vi oss leva med dem. Det är vårt enda hopp. Att livet föds på nytt. Att hjärtat kan fyllas av tankar på något annan, famnen av en annans kropp. Att döden inte är slutet på allt utan början på något nytt. Både för oss som är kvar och de som går före. </p><p>Jag längtar efter hämndens dag. Då döden ska stå där med sina tomma gravar, förvånad över dansen på de saligas ängder. När Gud är allt i alla och våra tårar vatten som ger liv.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Alla mänskors ensamhet]]></title>
            <link>https://sasjo.github.io/gunnarsjoberg.se/alla-manskors-ensamhet</link>
            <guid>alla-manskors-ensamhet</guid>
            <pubDate>Tue, 16 Apr 2002 00:00:00 GMT</pubDate>
            <description><![CDATA[Mitt i den blomstrande grönska där vi bor finns en öken. Ett litet skjul som kallas postinia, vilket betyder öken på ryska. Dit kan man gå för att finna sig själv genom att avskärma allt yttre. I skjulet finns en säng, en lampa och en Bibel. Enkel mat levereras på bestämda tider och du kan välja att stanna hur länge du vill. Tanken är lika enkel som det yttre; ensamheten ger rum för det så sällan hörda, sedda, tänkta, kända. Stäng dörren om dig och du upptäcker livet. Typ.]]></description>
            <content:encoded><![CDATA[<p>Mitt i den blomstrande grönska där vi bor finns en öken. Ett litet skjul som kallas postinia, vilket betyder öken på ryska. Dit kan man gå för att finna sig själv genom att avskärma allt yttre. I skjulet finns en säng, en lampa och en Bibel. Enkel mat levereras på bestämda tider och du kan välja att stanna hur länge du vill. Tanken är lika enkel som det yttre; ensamheten ger rum för det så sällan hörda, sedda, tänkta, kända. Stäng dörren om dig och du upptäcker livet. Typ.</p><p>Med livet följer en oundviklig ensamhet och öknen, eller postinian, är en påminnelse om detta. Inte den alltid lätta och enkla ensamheten, men den nödvändiga. Den som ingen av oss kommer undan. Vi kan försöka prata bort den, springa bort den, älska bort den. Men den finns där, gömd i varje andetag och hjärtslag.</p><p>Låter jag dyster? Det är inte min mening, jag vill bara skriva hur jag tror att det är. Somliga stigar i livet kan vi bara beträda ensamma. Dödens stig är en sådan. I varje död finns ett stort mått av ensamhet – ett inre rum dit ingen annan når. Med sorgen gäller samma sak. Vi kan beklaga, säga att vi förstår och varit med om samma sak men det är aldrig samma sak och vi kan aldrig till fullo förstå. Till och med i kärleken finns en ensamhet, i den hemliga förälskelsen och den hisnande, skrämmande känslan av beroende. Den döende, sörjande, älskande är i djupet av sin känsla inget annat än ensam. Alltså är vi alla ensamma.</p><p>Låter jag fortfarande dyster? Kanske har ytlighetens profeter skrämt oss med sina ”i vimlet-reportage” så att ensamheten har blivit det goda livets främsta fiende. Att vara i vimlet – om så bara i det lokala Annonsbladet – blir en bekräftelse på den lyckade flykten från ensamheten. Finns jag dessutom på bild har någon åtminstone stått framför mig.</p><p>Eller så har livsförnekarna lagt beslag på den befriande ensamheten. De skenbart fromma som ockuperar varje ledigt utrymme med sina färdiga svar och sin inbördes beundran. De som gör dysterhet till ett tecken på fromhet och känslan av eländighet till en dygd. De som ser individualitet som en frestelse och egen tanke som en synd.</p><p>Om jag fortfarande låter dyster kan jag rapportera om uppkäftiga krokusar som skapar färg bland torra, gråa löv. Ensamma, till synes helt omedvetna om varandra, reser de sig som trotsiga knytnävar och slår ett slag för livets skönhet men också skörhet. Jag tror dom gläds åt mina beundrande blickar, men även darrar av fruktan för morgondagen. Ty i skogen lurar hungriga rådjur…</p><p>/Gunnar Sjöberg</p>]]></content:encoded>
            <category>Norrbottens Kuriren, tema Insikt</category>
        </item>
        <item>
            <title><![CDATA[Grannar]]></title>
            <link>https://sasjo.github.io/gunnarsjoberg.se/grannar</link>
            <guid>grannar</guid>
            <pubDate>Mon, 07 Jan 2002 00:00:00 GMT</pubDate>
            <description><![CDATA[Det finns grannar även på denna ort. Aldrig som på Bergnäset men ändå. Det finns människor som bor nära. Efter att ha hälsat, vinkat och någon gång småpratat var det dags för den första bortbjudningen. Det var kyrkkaffe, en alldeles speciell umgängesform som fortfarande tillämpas i Svenska Kyrkan. Trots dyster statistik kan man faktiskt än idag gå till kyrkan för att träffa folk, grannar dessutom. Och detta oavsett om prästen är bra eller dålig.]]></description>
            <content:encoded><![CDATA[<p>Det finns grannar även på denna ort. Aldrig som på Bergnäset men ändå. Det finns människor som bor nära. Efter att ha hälsat, vinkat och någon gång småpratat var det dags för den första bortbjudningen. Det var kyrkkaffe, en alldeles speciell umgängesform som fortfarande tillämpas i Svenska Kyrkan. Trots dyster statistik kan man faktiskt än idag gå till kyrkan för att träffa folk, grannar dessutom. Och detta oavsett om prästen är bra eller dålig.</p><p>Så vi satt där på kyrkkaffe och fick höra historien om bygden och vilka som bodde var. Som en vetgirig femåring kastade jag ut frågor om sjön, gatubelysningen, snöröjningen, lyxhusen, vädret och lantbrevbärningen. Vi hann t o m prata huspriser. Jag kan åka till en storstad utan att plugga in fakta i förväg, men jag vill åtminstone veta var jag bor. Och efter detta kyrkkaffe kan jag tolka kartan enklare. Aldrig som på Bergnäset, men ändå.</p><p>Grannarna i Luleå finns kvar men nu är de nära vänner istället för människor som bor nära. När jag går kvällspromenaden kan jag hälsa på dom i sinnet och föra samtal i anden. Det är hundra mil emellan, men det gåtfulla är att vänskap kan djupna när avstånd växer. </p><p>Det blev kväll och det blev morgon. Det var den 150 dagen i den nya staden.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Styrka]]></title>
            <link>https://sasjo.github.io/gunnarsjoberg.se/styrka</link>
            <guid>styrka</guid>
            <pubDate>Thu, 03 Jan 2002 00:00:00 GMT</pubDate>
            <description><![CDATA[Att bo i kappsäck i fyra månader tär på den som vill vara modern. Så länge dröjde det innan vårt hus blev färdigrenoverat. Och visst, man klarar sig utan det mesta men somliga saker har liksom blivit en symbol för den postmoderna livsstilen. Parabolen är en sådan - möjligheten att välja som man har lust, utan förpliktelser och förväntan. Fjärrkontrollen erbjuder en känsla av mönster och aktualitet i en värld av ständiga skiftningar. Att bara kunna zappa mellan tre kanaler när man vant sig vid tjugo… tja, det är inte kul.]]></description>
            <content:encoded><![CDATA[<p>Att bo i kappsäck i fyra månader tär på den som vill vara modern. Så länge dröjde det innan vårt hus blev färdigrenoverat. Och visst, man klarar sig utan det mesta men somliga saker har liksom blivit en symbol för den postmoderna livsstilen. Parabolen är en sådan - möjligheten att välja som man har lust, utan förpliktelser och förväntan. Fjärrkontrollen erbjuder en känsla av mönster och aktualitet i en värld av ständiga skiftningar. Att bara kunna zappa mellan tre kanaler när man vant sig vid tjugo… tja, det är inte kul.</p><p>Efter några månader stod jag inte ut längre. Jag ringde parabolmannen och till huset kom en glad upplänning. Han förstod det akuta läget och gav sig raskt upp på balkongen för att fästa tallriken. Förväntansfull satt jag i TV-soffan, med zappen i mina skakiga händer. ”Vi har ett problem” hörde jag honom säga, men eftersom jag redan hade så många trodde jag det gällde någon annan. Men problemet visade sig bestå i noll signalstyrka. ”Här blir det omöjligt få in nån bild” var parabolmannens bistra budskap. ”Det står ett stort träd i vägen”.</p><p>Grannen har en motorsåg och snart stod igenting längre i vägen och enligt parabolmannen har vi nu den bästa signalstyrkan i hela Uppsala. Han var imponerad, men förstod inte att min glädje mest bestod i känslan av att vara med igen. Att kunna se utan att vara berörd, kommentera utan att stå till svars. För den beroende har parabolen blivit själva navelsträngen till den värld som är var morgon ny. Det är väl inget att vara stolt över, men så är det. Hellre en illusorisk känsla av tillhörighet än ingen alls.</p><p>Det blev kväll och det blev morgon. Det var den 106 dagen i den nya staden.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Snö]]></title>
            <link>https://sasjo.github.io/gunnarsjoberg.se/sno</link>
            <guid>sno</guid>
            <pubDate>Fri, 28 Dec 2001 00:00:00 GMT</pubDate>
            <description><![CDATA[Jag hade sett fram emot mitt livs första gröna jul. Och det såg lovande ut, riktigt lovande. Dan före dan före dopparedan låg gräsmattan oförskämt fräsch och väntade på mina mjuka sandaler. Jag tyckte mig höra en gräsklippare på andra sidan sjön och funderade på var min hawaiiskjorta tagit vägen i flytten. Det var fint.]]></description>
            <content:encoded><![CDATA[<p>Jag hade sett fram emot mitt livs första gröna jul. Och det såg lovande ut, riktigt lovande. Dan före dan före dopparedan låg gräsmattan oförskämt fräsch och väntade på mina mjuka sandaler. Jag tyckte mig höra en gräsklippare på andra sidan sjön och funderade på var min hawaiiskjorta tagit vägen i flytten. Det var fint.</p><p>Men så kom den. Snön. Och allt på en gång. Som av en inspirerad konstnär förändrades plötsligt alla färger och former. De flesta här nere jublade, dom sa att det var som en vacker vintermålning. Men jag tyckte tavlan var dyster; inga nyanser, bara vitt. Jag ville ju se färgerna – blått, rött, grönt, gult och visst, en aning vitt också. Och svart.</p><p>Med snön kom kaoset. ”Var är alla bönder” ropade jag när jag spårade med bilen på väg 282<!-- -->.<!-- --> Ingen plogade, alla halkade. Ingen skottade, alla blev insnöade. Var det sköna låg i detta, förstod jag inte. Det var nog flera som insåg att det är med snön om vintern som den iskalla ölen om sommaren; den är bäst osprättad. Som ett löfte.</p><p>Samtidigt är det inför den tanken jag ger vika och välkomnar all snö. Meningen med snön är inte bördan och besväret. Meningen är en gudomlig påminnelse om försoning och förlåtelse. Från himlen faller nya chanser; alla kantigheter bäddas in, all bråte begravs, alla människors behöver samma stöd. Vem är jag att då klaga?</p><p>Det blev kväll och det blev morgon. Det var den 140 dagen i nya staden.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Opium]]></title>
            <link>https://sasjo.github.io/gunnarsjoberg.se/opium</link>
            <guid>opium</guid>
            <pubDate>Tue, 18 Sep 2001 00:00:00 GMT</pubDate>
            <description><![CDATA[Det var basketturnering i Råneå, Leos Cup. Brooklyns flickor 88 mötte, tja, nåt lag från andra sidan stan. Vi satt som lydiga föräldrar på bänken bredvid, applåderade och hejade till och med när motståndarna gjorde nånting bra. Vilket dom gjorde alldeles för ofta.]]></description>
            <content:encoded><![CDATA[<p>Det var basketturnering i Råneå, Leos Cup. Brooklyns flickor 88 mötte, tja, nåt lag från andra sidan stan. Vi satt som lydiga föräldrar på bänken bredvid, applåderade och hejade till och med när motståndarna gjorde nånting bra. Vilket dom gjorde alldeles för ofta.</p><p>Sakta gled han in på scenen. Han slickade sidlinjen med sina bilvänliga skor, hans gång var vaggande som hos den som både är lite less och den som vet att han vet allt. Vid mittlinjen hittade han ett handbollsmål att ledigt luta sig mot. Hans skinnjacka var, tja, bilvänlig kan man kanske säga även om den. Kepsen vara bara ovänlig.</p><p>Jag såg honom aldrig le, men jag hörde honom svära, skrika, skälla. Han sparkade i golvet med sina svarta sulor men lämnade aldrig handbollsmålet. Hans dotters lag var överlägset vårt, men han var missnöjd ändå. Missnöjd med lönen, frugan, Luleå Hockey, bilen och säkert också sin frisyr. Jag tror han skriker än idag.</p><p>Det är klart att det finns en katarsiseffekt med idrotten. Katarsis betyder rening och vid framgången eller motgången kan vi släppa ut all vår ångest, frustration, längtan och glädje. Samma effekt hade Rambo-filmerna på åttiotalet; den missförstådde muskelmannen tog revansch på hela världen och det blev min revansch på lärarna, tjejerna och kompisarna som inte bjöd in till fest. Att det sen var en kass film spelade liksom ingen roll. Man lämnade biosalongen med lättat hjärta; där fick dom så dom teg.</p><p>Men det finns också en flykteffekt med idrotten. Mannen på Leos Cup hade många problem och för några halvlekar fick han glömma dem. Men problemet är ju att problemen finns kvar. Och så länge han försöker hantera dem genom att skämma ut sin dotters lag, tja, då blir dom bara större. Det är sådana gånger idrotten – eller jobbet, firman, grabbgänget, skitsnacket - blir ett opium för folket. En flykt från det verkligt viktiga.</p><p>I dessa tider, visst finns det viktigare saker? Säg att det är så.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Ynklighet]]></title>
            <link>https://sasjo.github.io/gunnarsjoberg.se/ynklighet</link>
            <guid>ynklighet</guid>
            <pubDate>Wed, 05 Sep 2001 00:00:00 GMT</pubDate>
            <description><![CDATA[Somliga morgnar kommer tröttheten strax efter att man stigit upp. Så var det när Brand-Johan bankade på dörren långt före sju en måndag morgon. För fyrahundra spänn i handen skulle han kolla alla brandsläckare i kursgården för det hade han gjort i fyrahundra år. Typ. Så vad gör man? Handfallen släpper man in honom, lånar ut alla nycklar och letar efter plånboken. Efteråt minns jag att jag skyllde på min trötthet.]]></description>
            <content:encoded><![CDATA[<p>Somliga morgnar kommer tröttheten strax efter att man stigit upp. Så var det när Brand-Johan bankade på dörren långt före sju en måndag morgon. För fyrahundra spänn i handen skulle han kolla alla brandsläckare i kursgården för det hade han gjort i fyrahundra år. Typ. Så vad gör man? Handfallen släpper man in honom, lånar ut alla nycklar och letar efter plånboken. Efteråt minns jag att jag skyllde på min trötthet.</p><p>Det tog honom bara 20 minuter att kolla släckarna, så än idag är det en gåta varför det var så viktigt att komma så okristligt tidigt. Han gav liksom inte sken av att vara en upptagen man i övrigt. Han mumlade dåliga fräckisar och försökte omständligt förklara brandsläckarnas inre. Jag begrep ingenting och var i det läget beredd att betala åttahundra spänn bara för att bli av med allt. Få göra en omstart av dagen.</p><p>Innan han gick ville han ge mig en gåva. Det var en penna, ett svar på ett sånt där erbjudande alla småföretagare får: Betala tvåhundra spänn och du får trehundra tjocka tuschpennor med ballonger och ditt namn som mönster. Han ville ge mig pennan som tack för gott samarbete. Så vad gör man? Sträcker fram handen, ler brett och säger tack. Efteråt minns jag att jag skyllde på min trötthet. En gång till.</p><p>Brand-Johan har inte kommit tillbaka och jag har inte heller saknat honom. Men å andra sidan har jag ibland skänkt honom en tacksamhetens tanke. Den fula pennan har fungerat och mötet med honom var inte bara en påminnelse om andra människors ynklighet. Det påminde mig även om min egen.</p><p>Det blev kväll och det blev morgon. Det var den 34 dagen i den nya staden.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Händer]]></title>
            <link>https://sasjo.github.io/gunnarsjoberg.se/hander</link>
            <guid>hander</guid>
            <pubDate>Tue, 07 Aug 2001 00:00:00 GMT</pubDate>
            <description><![CDATA[Jag tillhör de ohändigas skara och är just nu i händerna på hantverkare. Och inte vilka hantverkare som helst, utan hantverkare i närheten av Stockholm. ”Kommer på måndag” säger rörmokaren och när jag ringer på onsdag så säger han ”kommer på fredag”. Det är då man känner sig…tja…dum. Korkad. Mesig, som bara accepterar.]]></description>
            <content:encoded><![CDATA[<p>Jag tillhör de ohändigas skara och är just nu i händerna på hantverkare. Och inte vilka hantverkare som helst, utan hantverkare i närheten av Stockholm. ”Kommer på måndag” säger rörmokaren och när jag ringer på onsdag så säger han ”kommer på fredag”. Det är då man känner sig…tja…dum. Korkad. Mesig, som bara accepterar.</p><p>Visst, jag är ganska bra på att vänta. Det har t o m hänt att jag lärt ut ”väntandets pedagogik” i trafiken – konsten att känna på sig att lastbilen framför kommer att svänga höger om två km och därför skippa den där riskfyllda omkörningen. Men just nu är det tungt. </p><p>När rörmokaren kommer - en tisdag senare - visar han sig vara en synnerligen trevlig typ. Tar i hand, skrattar och lovar snabba insatser. Jag känner mig fortfarande i nåt slags konstigt underläge och skrattar med, besvarar hälsningen och säger t o m tack. Varför gör jag det? Vad tackar jag för? Varför slår jag inte hammaren i plankan och skaffar en annan hantverkare? Eller kräver nedsatt pris. Tyvärr vet jag svaret; jag känner ingen annan och fruktar att de ska bete sig på samma sätt. Och kanske skratta mindre men kosta mer.</p><p>När jag skriver denna krönika funkar varken duschen eller toan. Att det är på det viset säger kanske nånting om begreppet ”säljarens marknad” och vilken rang en inflyttad norrbottning har i söderläge. Kanske säger det också nånting om oss människor, både om förmågan att strunta i löften och oförmågan att ta strid för sin sak. Eller så säger det bara att jag tillhör de ohändigas skara och att jag utan hantverkare skulle vara nödig ända fram till jul.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Arbete]]></title>
            <link>https://sasjo.github.io/gunnarsjoberg.se/arbete</link>
            <guid>arbete</guid>
            <pubDate>Wed, 01 Aug 2001 00:00:00 GMT</pubDate>
            <description><![CDATA[Jag och brorsan har skojat om att starta en flyttfirma tillsammans. Den skulle inte alls vara lönsam, men namnet vore kul: AB Rygg & Skott. Jag tänkte på det flera gånger, när jag tog emot flyttlasset i vårt nya hus. Naturligtvis vågade jag inte berätta om det för flyttgubbarna – i bästa fall skulle de inte förstå, i värsta fall… tja, vad är det värsta när vi pratar flyttgubbar?]]></description>
            <content:encoded><![CDATA[<p>Jag och brorsan har skojat om att starta en flyttfirma tillsammans. Den skulle inte alls vara lönsam, men namnet vore kul: AB Rygg &amp; Skott. Jag tänkte på det flera gånger, när jag tog emot flyttlasset i vårt nya hus. Naturligtvis vågade jag inte berätta om det för flyttgubbarna – i bästa fall skulle de inte förstå, i värsta fall… tja, vad är det värsta när vi pratar flyttgubbar?</p><p>Jag gillar flyttfirmor, åtminstone den vi alltid anlitat. Med styrka hämtad ur Överkalix skogar och ett par extra hantlangare lyckas dom bära vad som helst hur lång och högt som helst. Ordlöst och nästan ljudlöst sprang dom och bar dom. I en paus, där jag girigt höll mig framme för att in i det sista få tala mitt modersmål, förstod jag att det var far och son som gjorde jobbet. Deras släktskap och gemensamma ansträngning lyfte flytten till ännu en nivå; ett bevis på om inte människans godhet så åtminstone på att hårt arbete både förenar och ger glädje. </p><p>Deras tunga bil lämnade djupa spår efter sig på gräsmattan och jag mådde bra av att sätta mina fötter i dem efter det att de farit. Men framförallt gav deras löfte mig hopp: ”No plir te här prea, Sjöberg. Vi kommer tibaga när tu ska hem igen”. </p><p>Det blev kväll och det blev morgon. Det var den första dagen i nya staden.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Vi]]></title>
            <link>https://sasjo.github.io/gunnarsjoberg.se/vi</link>
            <guid>vi</guid>
            <pubDate>Tue, 05 Jun 2001 00:00:00 GMT</pubDate>
            <description><![CDATA[Kommer ni ihåg Ego Boy, hästen som drog in miljoner och älskades av alla? Hästen är död sen länge, men hans kuskar lever och blir bara fler och fler. De försöker hinna först i mål för att få ett ögonblick av uppmärksamhet. Om inte en löpsedel så åtminstone en rubrik. Om inte en rubrik så åtminstone en notis. Om inte en notis, ingenting. Den som inte syns är inget värd.]]></description>
            <content:encoded><![CDATA[<p>Kommer ni ihåg Ego Boy, hästen som drog in miljoner och älskades av alla? Hästen är död sen länge, men hans kuskar lever och blir bara fler och fler. De försöker hinna först i mål för att få ett ögonblick av uppmärksamhet. Om inte en löpsedel så åtminstone en rubrik. Om inte en rubrik så åtminstone en notis. Om inte en notis, ingenting. Den som inte syns är inget värd.</p><p>Det är odlingstid och vi odlar vår särart som aldrig förr. Vi säger ”jag” och ”mitt” som vore vi eviga treåringar. Här är jag, kolla vad jag kan. Stå på egna ben, göra saker själv. Det här är min grej, livet a´ la mig, bara mig. Mitt, bara mitt. Jag kan. Själv. Ego Boy och Ego Girl.</p><p>Nu när blomstertiden kommer borde vi träna på att säga vi, vårt, varandras. Vi borde påminna oss själva om att varje människa lever i ett större sammanhang än bara sitt eget. Men kanske är vi rädda för det lilla ordet ”vi”. Det antyder beroende, att vi behöver varandra. Det antyder också en förpliktelse, en uppfordran att försöka leva i relation till andra. Och är det nåt vi försöker undvika, vi som vill vara moderna, så är det just beroende av och förpliktelser mot andra. Därför äntrar vi sadeln trots att hästen sedan länge är död. Och rider mot…, just det, solnedgången.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Ja]]></title>
            <link>https://sasjo.github.io/gunnarsjoberg.se/ja</link>
            <guid>ja</guid>
            <pubDate>Mon, 21 May 2001 00:00:00 GMT</pubDate>
            <description><![CDATA[Kyrkklockorna ringer in de stora löftenas tid. De älskandes ja skär som en kniv genom den postmoderna tidens tveksamhet. Dörrar stängs i trots mot tron att man alltid ska ha ryggen fri. Nu gäller inte kanske, vet inte, vi får se. Nu gäller ja. Och det är underbart.]]></description>
            <content:encoded><![CDATA[<p>Kyrkklockorna ringer in de stora löftenas tid. De älskandes ja skär som en kniv genom den postmoderna tidens tveksamhet. Dörrar stängs i trots mot tron att man alltid ska ha ryggen fri. Nu gäller inte kanske, vet inte, vi får se. Nu gäller ja. Och det är underbart. </p><p>Det är med kärleken som med tron; för den som vill bli berörd räcker det inte med att öppna alla dörrar. Man måste kliva över tröskeln också. Först då kan vi fångas av vinden eller smekas av den eller slås omkull av den. Nyckeln är att närma sig.</p><p>Men det kanske inte är så enkelt. Vi som vet vad halka är, vi har lärt oss att hålla avstånd. Kanske är vi rent av bättre på att hålla avstånd än löften. Eller så hänger allting ihop; den som vill hålla avstånd lovar inte för mycket. Vi tränar på att vara fysiskt nära men andligt avlägsna, att vara med ”där det händer” utan att ge en chans för något att verkligen hända. ”Vem bryr sig”, väser Bill, ”spelar roll” svarar Bull, ”dags att dra” säger Måns. Som vore det världsmästerskap i oberörbarhet.</p><p>Nu börjar vindens tid - beröringens, löftets och förhoppningens tid. Låt oss hylla de som lovar livslång kärlek, trots låga odds. De som öppnar dörren och kliver in. Ja-sägarna.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Stor]]></title>
            <link>https://sasjo.github.io/gunnarsjoberg.se/stor</link>
            <guid>stor</guid>
            <pubDate>Sun, 20 May 2001 00:00:00 GMT</pubDate>
            <description><![CDATA[Det är aldrig någon som har frågat vad jag ska göra när jag blir stor. Jag har nästan alltid varit det; på skolfotot från årskurs sex bildar jag och slöjdläraren eget led längst bak. När jag var femton frågade en jättestor människa var jag hade gjort lumpen. Så höll det på. Jag var stor även när jag var liten.]]></description>
            <content:encoded><![CDATA[<p>Det är aldrig någon som har frågat vad jag ska göra när jag blir stor. Jag har nästan alltid varit det; på skolfotot från årskurs sex bildar jag och slöjdläraren eget led längst bak. När jag var femton frågade en jättestor människa var jag hade gjort lumpen. Så höll det på. Jag var stor även när jag var liten.</p><p>Vem är störst i himmelriket, frågade lärjungarna Jesus. Den minste är den störste och den siste den förste, ungefär så blev svaret. Tvärtemot alla skriftlärdas rangordning, då som nu. Då var de skriftlärda lagiska bibeltolkare och svaret att störst är den som är frommast. Idag är de skriftlärda ekonomiska ledarskapskonsulter och svaret att störst är den ser störst ut. Är du osäker, köp Finanstidningen så lär du dig bli en vinnare.</p><p>Alla människor borde få frågan vad de ska göra när de blir stora. Själva frågan bär på ett svar; ingen blir nånsin riktigt stor. Och den bär också på ett löfte; det finns alltid ett steg till att ta. Att leva är att växa och bara den som tror sig vara fullvuxen börjar krympa. </p><p>Möjligen hade Jesus kunnat svara att störst är den människa som är medveten om sin litenhet. Hon kan vara pojke eller flicka, gammal man eller stilig dam. Hon syns sällan på löpsedlar, men man kan höra henne vissla ibland. Melodin är bekant och för alla gemensam: Den blomstertid nu kommer…</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Mjuka män]]></title>
            <link>https://sasjo.github.io/gunnarsjoberg.se/mjuka-man</link>
            <guid>mjuka-man</guid>
            <pubDate>Sat, 28 Apr 2001 00:00:00 GMT</pubDate>
            <description><![CDATA[Tjugo män sitter hopträngda i ett rum byggt för elva kvinnor. Det ser ut som om dom är på väg; fleecetröjan är knäppt, kepsen nerdragen och skorna hårt snörda. Jag vet att dom inte trivs, jag har varit här förut. Nu är det mig dom ska möta i samtal om… tja, sånt som man borde prata om men aldrig hinner. Eller ids.]]></description>
            <content:encoded><![CDATA[<p>Tjugo män sitter hopträngda i ett rum byggt för elva kvinnor. Det ser ut som om dom är på väg; fleecetröjan är knäppt, kepsen nerdragen och skorna hårt snörda. Jag vet att dom inte trivs, jag har varit här förut. Nu är det mig dom ska möta i samtal om… tja, sånt som man borde prata om men aldrig hinner. Eller ids.</p><p>Stolarna ser små ut, kanske är dom inte byggda för vinterklädda män. På väggarna hänger spegeltavlor dekorerade med svarta fåglar på en blank sjö. Den som möblerade rummet visste nog inte vad det skulle användas till så nu funkar det för allt och ingenting. När jag säger hej svarar bara mitt eko.</p><p>Jag förstår tystnaden, osäkerheten inför ämnet. När grannfrun blir ensam vill karln inte prata om det. Han skottar hennes uppfart istället, eller fixar besiktningen. Säg till om du behöver nåt, frågar han och menar varje ord. Jag vet preciiiis hur du känner det, säger den som inget förstått.</p><p>Efter en stund flödar samtalet. Bilden av den norrbottniske mannen som en känslomässig analfabet är så etablerad hos konsulter inom mjukisbranchen, att den håller på att bli en självuppfyllande profetia. Tro mig, det krävs varken babyspråk, barfotaövningar eller taffliga skämt för att nå mannens inre. Vad som krävs är en känsla för livets insida, en förmåga att förstå det ordlösa språket. Den inre och yttre tystnaden.</p><p>Jag har mött många män; män med fotboja, män utan utbildning, män med ansvar, män utan kvinnor. Mjuka män som inom sig bär skulden och skammen, sorgen och sveken och försöker bära alltihop som en riktig karl. Och skotta grannfruns uppfart samtidigt. </p><p>”Vem har sagt att det alltid ska vara kul”, viskar han som ett dystert löfte. Han står vid framtidens gräns, vapenlös och ordlös. När han vänder sig om för att förklara världen är det ingen där, ingen som vill lyssna. Han får höra att framtiden tillhör de andra, de som redan är där. De yngre, de som behärskar den digitala världen och kan prata för sig. De som både klär sig snyggt utan slips och vågar sticka ut. De lyckade.</p><p>Tro inte att det är så, blir mina slutord. Genomskåda lögnen, du bär livet inom dig. Och när du packar väskan för den inre resan, minns denna regel: Det mjuka håller, det hårda är bräckligt.</p><p>/Gunnar Sjöberg</p>]]></content:encoded>
            <category>Näringsliv Norrbotten</category>
        </item>
        <item>
            <title><![CDATA[Längtan]]></title>
            <link>https://sasjo.github.io/gunnarsjoberg.se/langtan</link>
            <guid>langtan</guid>
            <pubDate>Thu, 05 Apr 2001 00:00:00 GMT</pubDate>
            <description><![CDATA[På väg in till staden försöker jag memorera Lundell-citat. Han, mer än någon annan, har förstått våndan i att lämna. Livet är en landsflykt, sjunger han. Jag vet inte riktigt vad han menar, men jag tror han har rätt. Vägen hem leder aldrig tillbaka.]]></description>
            <content:encoded><![CDATA[<p>På väg in till staden försöker jag memorera Lundell-citat. Han, mer än någon annan, har förstått våndan i att lämna. Livet är en landsflykt, sjunger han. Jag vet inte riktigt vad han menar, men jag tror han har rätt. Vägen hem leder aldrig tillbaka.</p><p>Det är en svår konst att balansera mellan sin längtan och sin saknad. Visst, det finns kryckor att stödja sig på; vänner som önskar lycka till, ljusa drömmar om framtiden. Men också snubbeltråd som drar omkull; en mörk väv av minnen, ägodelar, position. Först när man rör sig blir det uppenbart att varje nytt steg innebär ett avstånd men också ett närmande. Till vad, är den ständiga frågan, liksom om det är värt det. Men en gång skrev jag att sådant som står stilla brukar börja lukta. Jag tror det är så. All rörelse är bra.</p><p>Vid Stadshuset möter jag en vinkande vän. Där är saknaden tänker jag, med en blick i backspegeln. Här är min längtan viskar jag, när bilen styr upp mot Namnlösa gatan.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Andnöd]]></title>
            <link>https://sasjo.github.io/gunnarsjoberg.se/andnod</link>
            <guid>andnod</guid>
            <pubDate>Sat, 03 Mar 2001 00:00:00 GMT</pubDate>
            <description><![CDATA[Han satt i stolen innan dörren gått i lås. Det var anställningsintervju och jag och mina kompanjoner var klädda i en lagom blandning av närhet och distans. Offret, eller den tilltänkte, bar en tröja med samma färg som hans kinder. Vi pratar röd som blod. Efter en svepande inledning bad jag honom berätta något om sig själv. Och han började prata. Han pratade och pratade och pratade.]]></description>
            <content:encoded><![CDATA[<p>Han satt i stolen innan dörren gått i lås. Det var anställningsintervju och jag och mina kompanjoner var klädda i en lagom blandning av närhet och distans. Offret, eller den tilltänkte, bar en tröja med samma färg som hans kinder. Vi pratar röd som blod. Efter en svepande inledning bad jag honom berätta något om sig själv. Och han började prata. Han pratade och pratade och pratade.</p><p>Han var den slutgiltiga produkten av arbetsförmedlingars, konsulters och new age-rörelsens samlade ”så säljer du dig själv-kurser”. Han stirrade oss blint i ögonen och berättade om hur fantastisk han var, hur många jobb han haft, hur många resor han gjort och hur smarta idéer han ännu inte genomfört. Jag blir andfådd bara av minnet, men den dagen tog luften slut i hela vårt kontor. Han förvandlade den till bokstäver utan mening. </p><p>”Andas in” försökte jag viska i en luftficka. Slappna av, du är någon i alla fall. Berätta om dina sorger också, inte bara succéerna. Visa mig hur ditt hjärta slår, så jag förstår att du lever. Vi söker en människa, inte en gud. En medarbetare, inte en kung.</p><p>Till sist tappade han andan. De röda kinderna blev lila och ur munnen rann inte bara ord. På tio minuter hade han vräkt ur sig alla floskler han lärt sig på kursen. Sen var han vapenlös, utlämnad åt vårt godtycke. Och vi tog honom till oss, likt moderliga hjältar slöt vi honom till våra välfyllda lungor och delade med oss av vår ande. </p><p>Han fick jobbet och med tiden en insikt om att varje människa bär på sitt eget inre rum. I det rummet ryms alla misstag och sår, all skuld och rädsla. Men också alla framgångar och segrar, all glädje och kärlek. Bakom chefens slipsknut bultar hjärtat lika hårt som hos den arbetslöse. </p><p>Kanske är det så att ärlighet inte varar längst, men jag tror att mänsklighet gör det. Det ligger en befrielse i insikten om den egna svagheten och ett evangelium i upptäckten att jag duger ändå. Trots röda kinder, dåligt självförtroende och alltför ivriga svar. Styrkan fullkomnas i svaghet och sanningen kan göra oss fria, nämligen denna sanning: Ju gudomligare vi tror att vi är, desto omänskligare blir vi. Och ju mänskligare vi vågar vara, desto gudomligare blir vi. </p><p>/Gunnar Sjöberg</p>]]></content:encoded>
            <category>Näringsliv Norrbotten</category>
        </item>
        <item>
            <title><![CDATA[Möten]]></title>
            <link>https://sasjo.github.io/gunnarsjoberg.se/moten</link>
            <guid>moten</guid>
            <pubDate>Sun, 04 Feb 2001 00:00:00 GMT</pubDate>
            <description><![CDATA[Jag lägger mig i högerfilen och ger upp tanken på att hinna först till Bergnäsbron. Förundras över jakten. De sista ska bli de första, tänker jag, och bromsar in redan innan det blivit gult.]]></description>
            <content:encoded><![CDATA[<p>Jag lägger mig i högerfilen och ger upp tanken på att hinna först till Bergnäsbron. Förundras över jakten. De sista ska bli de första, tänker jag, och bromsar in redan innan det blivit gult.</p><p>Det är när man stannar upp som tankarna hinner ikapp. Jag minns en av höstens luncher, när jag delade pizza med en nynazist och en invandrare; sextio minuter av glädje, mänsklig värme och gemensam smak. Jag vet inte hur det var möjligt, men det skedde. Sen, när vi lämnade mötesplatsen och gav oss ut på stora vägen igen, blåste rädslan in både kyla och avstånd i våra liv.</p><p>Den lunchen var som en krypkörning på en bortglömd väg, med skyltar som visar platsen för nästa möte. Jag kan sakna de där skyltarna ibland, de var en karta över åtminstone möjliga möten. Möten som inte bygger på att jag skapar dem, utan bara på att jag vågar närma mig. Möten för vila, kraft och nya perspektiv.</p><p>Ljuset slår om och mitt hjärta lyfter sig när jag inser att platserna faktiskt finns. Jag blinkar, svänger och kopplar ur. Dags att andas.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Dröm]]></title>
            <link>https://sasjo.github.io/gunnarsjoberg.se/drom</link>
            <guid>drom</guid>
            <pubDate>Fri, 02 Feb 2001 00:00:00 GMT</pubDate>
            <description><![CDATA[”Lev din dröm” säger allt fler, som någon slags postmodern hälsningsfras. ”Läget?”. ”Jodå, jag lever min dröm. Kör mitt eget race, följer bara mina egna vibbar. Lyssnar inåt. Jag lever mitt liv, du lever ditt.” Det låter som en billig schlager. Taktlöst, skulle gammelfarfar ha sagt.]]></description>
            <content:encoded><![CDATA[<p>”Lev din dröm” säger allt fler, som någon slags postmodern hälsningsfras. ”Läget?”. ”Jodå, jag lever min dröm. Kör mitt eget race, följer bara mina egna vibbar. Lyssnar inåt. Jag lever mitt liv, du lever ditt.” Det låter som en billig schlager. Taktlöst, skulle gammelfarfar ha sagt. </p><p>Relativismen är på promenad med egoismen och tillsammans bildar de ett logiskt par, ett mönster i en värld utan sammanhang. Saker bara blir; det finns inga samband och därmed inget ansvar, det finns ingen gemensamhet och därför ingen anledning att bry sig, det finns inga plikter och därför ingen anledning att be om förlåtelse. Så har andlighet blivit ett dockspel där jag själv står för regin och det sociala rummet en betesmark för egen tillfredsställelse. </p><p>Människan har utropat sig själv till gud och gjort djävulen till hejarklacksledare; lev din dröm, även om den blir en mardröm för någon annan. Det finns bara en hake. Drömmen kräver att du blundar.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Bland vinnare och förlorare]]></title>
            <link>https://sasjo.github.io/gunnarsjoberg.se/bland-vinnare-och-forlorare</link>
            <guid>bland-vinnare-och-forlorare</guid>
            <pubDate>Tue, 23 Jan 2001 00:00:00 GMT</pubDate>
            <description><![CDATA[Arjeplog 22 februari 1996\. En framtidsforskare intar podiet i den nya gymnasieskolans aula och börjar berätta för ungdomarna hur ungdomar är. Med en söder-dialekt som hämtad ur en norrländsk sketch förklarar han skickligt och ordrikt vad ungdomar tänker och vill med sina liv. Till sitt stöd har han två värderingsundersökningar, fem färgglada OH-bilder och en snygg kavaj. Det hjälper inte så mycket, men Arjeplogs ungdomar är snälla så de sitter kvar. Så tysta som bara äkta norrlänningar kan vara.]]></description>
            <content:encoded><![CDATA[<p>Arjeplog 22 februari 1996<!-- -->.<!-- --> En framtidsforskare intar podiet i den nya gymnasieskolans aula och börjar berätta för ungdomarna hur ungdomar är. Med en söder-dialekt som hämtad ur en norrländsk sketch förklarar han skickligt och ordrikt vad ungdomar tänker och vill med sina liv. Till sitt stöd har han två värderingsundersökningar, fem färgglada OH-bilder och en snygg kavaj. Det hjälper inte så mycket, men Arjeplogs ungdomar är snälla så de sitter kvar. Så tysta som bara äkta norrlänningar kan vara.</p><p>Jag sitter i ena hörnet och ser vad som sker. Forskaren beskriver vägen till ett lyckat liv: ”Glöm Laisvall” ropar han entusiastisk,” det är eget företag som gäller”. Ungdomarna uppmanas satsa på små firmor ihop med japaner så att de med den nya teknikens gudomliga hjälp kan jobba dygnet runt. Hans poäng är att man kan utnyttja tidsskillnaden så att när arjeplogarna stänger datorn för kvällen loggar japanerna pigga in. Poängen går dock inte hem, eftersom några av eleverna, framförallt de som bor i Laisvall, fortfarande funderar på varför de ska glömma Laisvall medan de andra inte fattar vitsen med att jobba med japaner när det är nog så komplicerat att göra det med lulebor. För att inte tala om stockholmare.</p><p>Forskaren pratar på. Han vet allt och tycks betrakta sig som en representant för Den Nya Tiden. Han verkar inte trivas särskilt bra, tystnaden han möter kanske påminner honom om Den Stora Tomheten. Kanske är det därför, ur nåt slags inre behov av att vinna den kamp det plötsligt blivit fråga om, som han börjar rita ett diagram och förklara att de som inte vågar flytta, utbilda sig eller lära sig entreprenörskap kommer att bli förlorare. De som däremot reser utomlands, får fina betyg och lär sig aktiesparande är vinnare. Yeah, kom igen! Hans poäng är lika solklar som den inbillade segern: Stora världen –Arjeplog 10-0<!-- -->.<!-- --> Minst.</p><p>När det är min tur är stämningen… tja, det är tyst som i en nedlagd gruva. Jag börjar med att säga att jag är född i Korpilombolo och jag anar några leenden. När jag sen berättar att jag vuxit upp i Överkalix ser jag stoltheten börja glimma i några grabbars ögon. De har segervittring och deras seger är mitt budskap: Arjeplog – Föreläsaren 2-0.</p><p>/Gunnar Sjöberg</p>]]></content:encoded>
            <category>Näringsliv Norrbotten</category>
        </item>
        <item>
            <title><![CDATA[Väntan]]></title>
            <link>https://sasjo.github.io/gunnarsjoberg.se/vantan</link>
            <guid>vantan</guid>
            <pubDate>Sat, 20 Jan 2001 00:00:00 GMT</pubDate>
            <description><![CDATA[Jag sitter i bilen och väntar på att världens alla tveksamma fotgängare ska bestämma sig för att gå över. Av någon anledning minns jag ett TV-program från förra sommaren, en riktigt mörk sommarkväll när prästen Ma Oftedal skulle möta rockpoeten Olle Ljungström. Det var tänkt som ett pratprogram, men redan i början kallade Oftedal Ljungström för en andlig krigare och dödade därmed varje chans till samtal.]]></description>
            <content:encoded><![CDATA[<p>Jag sitter i bilen och väntar på att världens alla tveksamma fotgängare ska bestämma sig för att gå över. Av någon anledning minns jag ett TV-program från förra sommaren, en riktigt mörk sommarkväll när prästen Ma Oftedal skulle möta rockpoeten Olle Ljungström. Det var tänkt som ett pratprogram, men redan i början kallade Oftedal Ljungström för en andlig krigare och dödade därmed varje chans till samtal.</p><p>Jag kände mig korkad, för jag förstod aldrig vad programmet handlade om. ”Har man bara en stuga i Stockholms skärgård är lyckan gjord”, sa en speakerröst utan att låta ironisk. ”Livets mening är vänner, vin och god mat”, sa Oftedal och kallade nu sig själv en andlig krigare. ”Snäll” är ett jätteviktigt ord, sa Ljungström medan Oftedal kontrade med en gudsdefinition; ”att älska är Gud” sa hon och fnittrade som sommarens konfirmander.</p><p>Båda är bra, men någonting gick fel i mötet mellan de två. Kanske var det programidén som brast; plocka ut en känd präst och en rockmusiker, placera dom i naturen och låt dom prata. Resultat; titta – en sångare kan prata och en präst gå på Bolaget! Det är så yeah, yeah, waow, waow. </p><p>Jag orkar inte vänta längre. Jag släpper kopplingen och kör.<br>
<!-- -->/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Glädje]]></title>
            <link>https://sasjo.github.io/gunnarsjoberg.se/gladje</link>
            <guid>gladje</guid>
            <pubDate>Mon, 06 Nov 2000 00:00:00 GMT</pubDate>
            <description><![CDATA[Glädjen kan väckas till liv av de mest besynnerliga sammanhang. Som att läsa en artikel om Trolltjärn på Bergnäset och känna doften av gårdagen. Eller lyssna till en låt av Johnny Cash och minnas tonen. Det luktar gott och låter förvånansvärt bra.]]></description>
            <content:encoded><![CDATA[<p>Glädjen kan väckas till liv av de mest besynnerliga sammanhang. Som att läsa en artikel om Trolltjärn på Bergnäset och känna doften av gårdagen. Eller lyssna till en låt av Johnny Cash och minnas tonen. Det luktar gott och låter förvånansvärt bra. </p><p>Jesus, jag vill inte dö, sjunger Johnny och låter ganska dålig. Men jag håller med. Däremot vill jag få tillbaka känslan från förr, fylla minnesluckorna och ge ny färg åt barndomens diabilder. Hämta styrka ur det som redan varit och gjort att det är som det är idag. </p><p>Vi som bara lever för dagen, eller möjligen för helgen, vi riskerar att gå vilse i tron att allt är obruten mark. Som om vi vore de enda och världen bara till för oss. I en tid när allting sker för stunden, brister banden bakåt. Vi kan kalla det frihet men tänk om det är en svaghet? Som ett träd utan rötter.</p><p>Å andra sidan; det förflutna är alltid en prolog. Berättelsens höjdpunkt återstår, hur gamla vi än är. Tro mig, glädjen möter oss framifrån.</p><p>Låt min ande vara fri, sjunger Johnny och rösten återfår sin styrka.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Undantag]]></title>
            <link>https://sasjo.github.io/gunnarsjoberg.se/undantag</link>
            <guid>undantag</guid>
            <pubDate>Sun, 29 Oct 2000 00:00:00 GMT</pubDate>
            <description><![CDATA[Jag vill skriva nåt om Alla Pumpors Dag men jag vet inte riktigt vad, eller snarare hur. Att den håller på att ersätta Alla Helgons dag står klart och i den fromma staden Skellefteå har debatten tidigare gått hög; några vill stoppa pumporna, andra tycker helgerna kan slås ihop. Det sistnämnda är ju ett intressant alternativ; tänk dig en kyrkogård fylld med orange pumpor och en massa barn som skriker spök. Och i tomma kvarter går sörjande från dörr till dörr och tigger tröst.]]></description>
            <content:encoded><![CDATA[<p>Jag vill skriva nåt om Alla Pumpors Dag men jag vet inte riktigt vad, eller snarare hur. Att den håller på att ersätta Alla Helgons dag står klart och i den fromma staden Skellefteå har debatten tidigare gått hög; några vill stoppa pumporna, andra tycker helgerna kan slås ihop. Det sistnämnda är ju ett intressant alternativ; tänk dig en kyrkogård fylld med orange pumpor och en massa barn som skriker spök. Och i tomma kvarter går sörjande från dörr till dörr och tigger tröst.</p><p>Hörde någon säga att vi lever i en kultur där barnen bestämmer det mesta. Eller kanske var det så att de vuxnas dåliga samvete för hur de behandlar barnen yttrar sig i att de vill ge barnen allt. Så därför har Alla Helgons Dag plötsligt blivit Halloweeeeen, ännu ett tillfälle att käka godis, skrika och springa runt i kvarteret. Det är ju för barnens skull, säger pappa med rädsla i rösten. Jag orkar inte, är vad det betyder.</p><p>Gode Gud, varför slipper vi inte detta? Och varför låter vi inte barnen slippa det? Kan inte pumporna få en egen helg så att just denna dag får bli ett sånt där undantag? En dag då pulsen får slå långsamt, då sorgen får ta tid och såren börja blöda. En dag utan spring men full av liv, utan bus men full av gåtor. Är det inte just det vi behöver, både barn och vuxna? Ett undantag. Och ett djupt andetag. Alla Helgons Dag.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Varje mänska är en firma]]></title>
            <link>https://sasjo.github.io/gunnarsjoberg.se/varje-manska-ar-en-firma</link>
            <guid>varje-manska-ar-en-firma</guid>
            <pubDate>Tue, 24 Oct 2000 00:00:00 GMT</pubDate>
            <description><![CDATA[Med det nya pensionssystemet har socialdemokraterna en gång för alla avyttrat folkhemmet. Kanske är det bra, men det känns lite snopet. Vi som växt upp i det hann liksom aldrig säga farväl. Nu står vi där, nakna som den dag vi kom till världen, och ska bygga våra egna liv från grunden. Det är egnahem som gäller. Missunnsamheten är vår moder; hemska tanke om någon trist gammal klasskompis skulle sno åt sig min pension när jag dör. Fördomen är vår fader; inga bögar över bron. Syskon har vi inga, för vem orkar bry sig?]]></description>
            <content:encoded><![CDATA[<p>Med det nya pensionssystemet har socialdemokraterna en gång för alla avyttrat folkhemmet. Kanske är det bra, men det känns lite snopet. Vi som växt upp i det hann liksom aldrig säga farväl. Nu står vi där, nakna som den dag vi kom till världen, och ska bygga våra egna liv från grunden. Det är egnahem som gäller. Missunnsamheten är vår moder; hemska tanke om någon trist gammal klasskompis skulle sno åt sig min pension när jag dör. Fördomen är vår fader; inga bögar över bron. Syskon har vi inga, för vem orkar bry sig?</p><p>I allt fler sammanhang beskrivs livet som ett individuellt projekt. Framgångsreceptet låter likadant oavsett om det presenteras för arbetslösa ungdomar eller chefer på kurs; du måste bli något för att vara någon. Odla din särart och exploatera den. Bara den som förvandlar sig till ett säljande koncept kan bli lycklig. Jag har varit på föreläsningar där framgången illustrerats med diabilder; förebilden är bl a en finsk flicka som spelar fiol samtidigt som hon har medverkat i Baywatch. Ett annat exempel är någon amerikansk IT-miljardär som ser ut som en uteliggare. Jag vet inte riktigt vad poängen med bilderna ska vara. Att visa att vackra flickor kan spela fiol och fula pojkar tjäna pengar? För inte kan väl poängen vara att få oss att tro att vissa är mer värda än andra? Att bara den som lyckas bryta konventionen är unik?</p><p>Det finns ett pensionssystem som lurar i förlängningen av den resa vi börjat; ge varje nyfött barn ett startbidrag och ett registrerat företagsnamn. Tänk, varje människa som en firma, kanske rent av börsnoterad! Då är det verkligen upp till var och en att köra livet i konkurs eller vinna hela världen. Valet är ditt, du är vad du blir!</p><p>Jag har varit på arbetsmarknadsutbildningar och pratat med 55-åriga byggnadsarbetare om att de borde lära sig jobba i projekt, starta eget eller…tja, starta eget. Det var några år sedan, men ändå. Förlåt mig. Livets mening kan knappast vara varken projekt eller firma. Möjligen kan det vara att älska andra och sig själv. Att se längre än till bara det egna. Att bry sig och ge sitt bidrag med de talanger man fått. Att vara med och bygga en beboelig värld för folk av alla slag. Ett folkhem.</p><p>/Gunnar Sjöberg</p>]]></content:encoded>
            <category>Näringsliv Norrbotten</category>
        </item>
        <item>
            <title><![CDATA[Liv]]></title>
            <link>https://sasjo.github.io/gunnarsjoberg.se/liv</link>
            <guid>liv</guid>
            <pubDate>Fri, 29 Sep 2000 00:00:00 GMT</pubDate>
            <description><![CDATA[Jag pluggar in Nirvana i CD:n och låter musiken rensa själen. Tömma den på trötthet och sorg, fylla den med kamp och livslust. Somliga dagar behövs hjälp för att hitta vägen tillbaka till livet.]]></description>
            <content:encoded><![CDATA[<p>Jag pluggar in Nirvana i CD:n och låter musiken rensa själen. Tömma den på trötthet och sorg, fylla den med kamp och livslust. Somliga dagar behövs hjälp för att hitta vägen tillbaka till livet.</p><p>Det handlar om perspektiv, om konsten att upptäcka ett centrum och hålla sig till det. Hålla fast och släppa taget istället för att försöka famna hela världen och motsvara allas förväntningar utom ens egna. Det finns så mycket som får oss ur kurs, så mycket som stjäl vår energi. Stundtals blir den insikten mer än smärtsam; när döden gör entre, när kärlekens band brister eller när sjukdomen sätter alla planer ur spel. Då, om inte förr, behöver vi hjälp att hitta en väg.</p><p>Det gäller att se framåt ropar optimistkonsulten, men vad hjälper det om man är blind? Se upp ropar taktikern och sprider rädsla för varje nytt steg. Vänd dig aldrig om ropar den skenbart radikale, och fångar omedvetet tidens tomhet i fyra korta ord. För är det inte just det vi behöver, en omvändelse? Nya perspektiv. Det kanske varken handlar om att se framåt, bakåt eller upp utan bara om att se. Se det som är och det som verkligen betyder något. </p><p>Alla har sin egen inre trädgård att rensa, viskar jag för mig själv och stegar ut mot det frostiga potatislandet. Gotta find a way to find a way, sjunger Cobain från det öppna takfönstret. När min blick möter himlen anar jag en väg. Kanske är det halvdistans som gäller; att se horisonten som en öppning, en fortsättning. Inte ett stup.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Att anställa en häst]]></title>
            <link>https://sasjo.github.io/gunnarsjoberg.se/att-anstalla-en-hast</link>
            <guid>att-anstalla-en-hast</guid>
            <pubDate>Thu, 21 Sep 2000 00:00:00 GMT</pubDate>
            <description><![CDATA[I höst har familjeföretaget Hästens annonserat efter nya säljare av den där sängen ni vet, den som påstås vara världens skönaste. Jag säger ingenting om sängen, den är säkert skön, fast jag stoppar hellre pengarna i madrassen än lägger dom på hästhår och fjädrar. Vad jag säger någonting om är annonsen.]]></description>
            <content:encoded><![CDATA[<p>I höst har familjeföretaget Hästens annonserat efter nya säljare av den där sängen ni vet, den som påstås vara världens skönaste. Jag säger ingenting om sängen, den är säkert skön, fast jag stoppar hellre pengarna i madrassen än lägger dom på hästhår och fjädrar. Vad jag säger någonting om är annonsen.</p><p>”När du följer vårt sätt att arbeta kommer du snart att ha en inkomst på 60.000 kr per<br>
<!-- -->månad”, lovar familjen och jag anar ett snett leende, ett riktigt dollargrin. De flesta brott sker inom familjer, så ingen behöver fråga var haken ligger, den är uppenbar: ”Du ska vara beredd att satsa dygnets alla värdefulla timmar i avsikt att lyckas fullständigt i ditt yrke och som representant för Hästens”. Det ekar från Frestelsens berg och jag hoppas ingen ska falla för lockropet.</p><p>Hästens kräver total underkastelse. Med repliker som hämtade ur amerikanska B-filmer krävs att säljaren ska vara ”en av de bästa bland de bästa”. Han eller hon ska vara ”frälst” i sängar, älska order och kunder och samtidigt ha glimten i ögat. Dessutom ska den stackarn vara snabb, ansvarig, en otålig blåslampa, skärpt, allvarlig och, fast jag förstår inte hur, angelägen. Och bildskön, eftersom foto ska medsändas ansökan.</p><p>Hästens inte bara säljer hästar, de vill tydligen anställa hästar också. Arbetshästar som är beredda att gå i döden för ”familjen” eller åtminstone för den utlovade provisionen. Sängarnas livslängd påstås vara 25 år, jag undrar hur länge säljaren håller. Det vill till att vara hästhandlare på 2000-talet.</p><p>Kanske är jag onödigt spydig; man kan ju välja att se annonsen bara som en spegel av vår tid. Allting går att köpa, även människans själ, bara löftet om stora pengar är tillräckligt stort. Bakom löftet gömmer sig drömmen om frihet, den frihet vi tror att bara pengar kan ge. Och just i denna dröm ligger frestelsens triumf, drömmen om ett oberoende liv. Vår tids största illusion är att den som vinner alla pengar vinner hela livets härlighet.</p><p>Stå emot, vill jag säga, till mig själv och alla andra, för det är så lätt att falla. Och till den som svarat på Hästens annons är mitt enkla råd detta: Hold your horses. Visst är ditt liv mer värt än 60.000 spänn per månad?</p><p>/Gunnar Sjöberg</p>]]></content:encoded>
            <category>Näringsliv Norrbotten</category>
        </item>
        <item>
            <title><![CDATA[Bekymmer]]></title>
            <link>https://sasjo.github.io/gunnarsjoberg.se/bekymmer</link>
            <guid>bekymmer</guid>
            <pubDate>Tue, 19 Sep 2000 00:00:00 GMT</pubDate>
            <description><![CDATA[Jag vet inte om det är dåligt samvete över vårt välstånd, men nånting får oss att ofta prata om det som saknas i våra liv. ”Aldrig får man vara riktigt glad” säger Bill när mjölken är slut. ”Typiskt” svarar Bull med en suck. Har vi inga problem ser vi till att skaffa dom.]]></description>
            <content:encoded><![CDATA[<p>Jag vet inte om det är dåligt samvete över vårt välstånd, men nånting får oss att ofta prata om det som saknas i våra liv. ”Aldrig får man vara riktigt glad” säger Bill när mjölken är slut. ”Typiskt” svarar Bull med en suck. Har vi inga problem ser vi till att skaffa dom. </p><p>I flera veckor har vi bombarderats med broschyrer och uppmaningar om att välja rätt, rätt, rätt. Som fanns det någon som verkligen ville välja fel, någon stackare som medvetet gick in för att bädda för en olycklig framtid. Fast å andra sidan har jag i svaga stunder tvivlat på broschyrernas vägledning. Tänk om valet vi gör är fel i alla fall. Hur vi än gör.</p><p>Problemet med pensionsfixeringen är den grundläggande osäkerhetsfaktor som döden innebär. Ingen fondförvaltare vill naturligtvis säga det, men vad hjälper det en pensionär om hon tjänar 25 lakan i månaden om hon redan är svept? Det är samma problem med aktiefixeringen. Det är klart att det är bra att ”låta pengarna jobba”, men om alla våra drömmar och strategier handlar om vad vi ska göra sen, vilken mening är det om detta ”sen” aldrig hinner ske.</p><p>Det handlar om perspektiv och var vi lägger vår energi. Visst, den som spar han har men den som delar med sig får. Det är liksom en helt annan tillväxt; kärleken växer när den delas, gemenskap och förtroende likaså. Så kanske vi ska välja fel i alla fall. Se på liljorna på marken och himlens alla fåglar. Välja livet och låta morgondagen bära sina egna bekymmer.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Le Muy.sorg.com]]></title>
            <link>https://sasjo.github.io/gunnarsjoberg.se/le-muy-sorg-com</link>
            <guid>le-muy-sorg-com</guid>
            <pubDate>Wed, 16 Aug 2000 00:00:00 GMT</pubDate>
            <description><![CDATA[Man kan vakna med en sorg i sitt hjärta även i Provence. Kanske skönheten och alla färger väcker den egna tomheten och färglösheten till liv. Kanske lugnet ger oro och den goda maten en hunger efter annat. Mer av detta eller bort härifrån. Någonting är det i alla fall.]]></description>
            <content:encoded><![CDATA[<p>Man kan vakna med en sorg i sitt hjärta även i Provence. Kanske skönheten och alla färger väcker den egna tomheten och färglösheten till liv. Kanske lugnet ger oro och den goda maten en hunger efter annat. Mer av detta eller bort härifrån. Någonting är det i alla fall.</p><p>I mitt fall var det skrattet från en granne. Nattens åskoväder var ljuv musik i jämförelse. Det var ett sånt där högt och nervöst fnitter som kryper in under skinnet. Ett skratt som rymmer mer rädsla än glädje, mer inställsamhet än gemenskap. Hans skratt fick mig nästan att gråta.</p><p>Kan någonting vara sorgligare än ett glädjelöst skratt? Ja, möjligen svikna löften och förlorad vänskap. Men det tragiska med skrattet är försöket att skyla över. Sådana skratt är som dessa fadda ryggdunkar; kom igen, man lever bara en gång, carpe diem bla bla bla.</p><p>Hellre en natt fylld av åskans himmelska tårar än en morgon med glädjelösa skratt. Och hellre mörker än skenbart ljus.</p><p>Och det blev kväll och det blev morgon. Det var den sjätte dagen.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Roses.stolthet.com]]></title>
            <link>https://sasjo.github.io/gunnarsjoberg.se/roses-stolthet-com</link>
            <guid>roses-stolthet-com</guid>
            <pubDate>Wed, 09 Aug 2000 00:00:00 GMT</pubDate>
            <description><![CDATA[Fast jag aldrig varit i Roses vid den spanska purpurkusten förut, känns allting igen. Husen och hälsningsfraserna. Stranden, sanden, solen.]]></description>
            <content:encoded><![CDATA[<p>Fast jag aldrig varit i Roses vid den spanska purpurkusten förut, känns allting igen. Husen och hälsningsfraserna. Stranden, sanden, solen.</p><p>Det är någonting med Spanien jag älskar, men jag vet inte riktigt vad. Kanske är det en känsla av tillhörighet. Att vara respekterad och inkluderad, om än med turismens alla chabloner. Jag känner mig infödd när jag självsäkert kör fram mot motorvägens betalspärrar. I Frankrike hamnar jag i fel fil.</p><p>På stranden räknar vi tatueringar men ger upp när vi kommer till 100<!-- -->.<!-- --> En äldre dam har rosor över hela sin rumpa och kanske var det kul för längesedan, innan frosten tog dem. På en ung killes mage står det ”this life” men det guppar osäkert när han rör sig. Som drömde han redan om ett annat.</p><p>Handlar tatueringstrenden om tillhörighet eller avståndstagande, revolt eller grupptryck? Eller handlar det om att märkas, i all dess betydelse? Om att sätta sin egen stämpel på, tja, om inte tillvaron så åtminstone på den egna kroppen. Jag vet inte och kanske spelar det ingen roll. Det viktiga är väl att alla får bära något de kan vara stolta över. Rosor på rumpan, fina minnen eller både ock. Kanske tatueringen kan vara en påminnelse om det allra viktigaste, det eller dem som betyder mest. Ett märke som väcker stoltheten till liv och bevarar både våra minnen och vår längtan. Isåfall borde alla ha en tatuering. På magen, rumpan eller i hjärtat. </p><p>Och det blev kväll och det blev morgon. Det var den femte dagen.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Andorra.pengar.com]]></title>
            <link>https://sasjo.github.io/gunnarsjoberg.se/andorra-pengar-com</link>
            <guid>andorra-pengar-com</guid>
            <pubDate>Tue, 08 Aug 2000 00:00:00 GMT</pubDate>
            <description><![CDATA[Det finns människor som är det undantag som bekräftar Archimedes princip. Alltså det där med att en människa i badet tränger undan lika mycket vatten som sin egen kroppsvikt. Tro mig, det finns sådana som tränger undan mer. Sådana som hörs, syns och alltid tar över. Människor som är mer än sig själva.]]></description>
            <content:encoded><![CDATA[<p>Det finns människor som är det undantag som bekräftar Archimedes princip. Alltså det där med att en människa i badet tränger undan lika mycket vatten som sin egen kroppsvikt. Tro mig, det finns sådana som tränger undan mer. Sådana som hörs, syns och alltid tar över. Människor som är mer än sig själva.</p><p>Jag tror dom trivs bra i Andorra, detta pytteland som förorenar det undersköna bergsmassivet Pyrenéerna mellan Frankrike och Spanien. Mitt i idyllen ligger det, som en strandad finlandsfärja. Landet är fritt, skattefritt, och det vilar en tung doft av billig sprit och parfym över de gator vi beträder. De billiga guldklockarna får dess köpare att se ännu billigare ut och ingen Armani-kostym kan dölja en vilsen själ.</p><p>Jag förstår inte meningen med Andorra. Jag tror på skuldfrihet, men inte skattefrihet. Noas ark, som enligt traditionen strandade på Ararat, var fylld av framtidshopp, gemenskap och liv men Pyrenéernas finlandsfärja bärs av vår ständiga jakt efter det dyraste så billigt som möjligt. Noa hade vett nog att slänga spriten, cigaretterna och smyckena överbord. Andorra har det som barlast.</p><p>Vad skulle hända om vi inte bara såg till ekonomiska värden, utan också värderade det sköna, vackra och meningsfulla? Och vad skulle hända om vi istället för att tränga undan andra försökta lyfta fram dem? Berömma och stödja. Kanske allting skulle rasa, men än sen. Tänk om Edens lust är begravd under Andorras synd?</p><p>Och det blev kväll och det blev morgon. Det var den fjärde dagen.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Blauzac.ljuset.com]]></title>
            <link>https://sasjo.github.io/gunnarsjoberg.se/blauzac-ljuset-com</link>
            <guid>blauzac-ljuset-com</guid>
            <pubDate>Tue, 08 Aug 2000 00:00:00 GMT</pubDate>
            <description><![CDATA[Med stängda fönsterluckor i huset i Blauzac, försökte jag förlänga natten. Men somliga dagar låter sig inte hejdas. Jag väcktes när solen gick upp och hennes steg var så bekanta. Jordens alla fåglar sjöng jordens alla sånger på jordens alla språk och den gamla kyrkklockan slog sju en extra gång, bara som en markering; tro inte att mörkret kommit för att stanna. En försenad tupp försökte gala ikapp den förlorade tiden, men förgäves. Dagen hade redan klätt på sig livets alla färger.]]></description>
            <content:encoded><![CDATA[<p>Med stängda fönsterluckor i huset i Blauzac, försökte jag förlänga natten. Men somliga dagar låter sig inte hejdas. Jag väcktes när solen gick upp och hennes steg var så bekanta. Jordens alla fåglar sjöng jordens alla sånger på jordens alla språk och den gamla kyrkklockan slog sju en extra gång, bara som en markering; tro inte att mörkret kommit för att stanna. En försenad tupp försökte gala ikapp den förlorade tiden, men förgäves. Dagen hade redan klätt på sig livets alla färger.</p><p>Jag vet att det låter som en svensktoppslåt, men visst handlar livet om att ta vara på den tid som är? Att öppna fönsterluckorna och ta emot både mörkret och ljuset. Att inte tänka ”sen” eller ”då” eller ”om” utan ”okej, nu”. Att hålla bitterheten stången och ta vara på dagen.</p><p>Förresten, vad är det för fel på svensktoppslåtar? Kanske det geniala gömmer sig i det banala, på samma sätt som ljuset gömmer sig i mörkret. Om det är så, då betyder det att varje natt bär på ett löfte; dagen kommer, även din.</p><p>Och det blev kväll och det blev morgon. Det var den andra dagen.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[San Sebastian.samband.nu]]></title>
            <link>https://sasjo.github.io/gunnarsjoberg.se/san-sebastian-samband-nu</link>
            <guid>san-sebastian-samband-nu</guid>
            <pubDate>Mon, 07 Aug 2000 00:00:00 GMT</pubDate>
            <description><![CDATA[San Sebastian tar emot hela världen med en öppen famn. Donostian, stranden som är formad som en snäcka, låter sig beröras av det som är, det som varit och det som kommer. Vi tillfälliga turister är som droppar i det vilda havet men också som blommor i hennes famn. Utan oss inget hav.]]></description>
            <content:encoded><![CDATA[<p>San Sebastian tar emot hela världen med en öppen famn. Donostian, stranden som är formad som en snäcka, låter sig beröras av det som är, det som varit och det som kommer. Vi tillfälliga turister är som droppar i det vilda havet men också som blommor i hennes famn. Utan oss inget hav.</p><p>Från pensionat Itxasoa bjuds den mest förunderliga havsutsikt jag varit med om. Stormen stänker ner vår balkong och det känns som att vi är omslutna av Atlanten. Hennes vatten bär på en hemlighet och det räcker med att öppna vattenkranen för att hela skapelsen ska strömma ut i vasken. Vi dricker det vatten dinosaurierna druckit, tvättar oss i vågor som krossat piratskepp och badar i en dyning från en helt annan tid. Hennes vatten har funnits från början och upphör aldrig; molekylerna från urtiden finns fortfarande kvar.</p><p>Stormen i snäckan i San Sebastian är fylld av både uppror och stillhet. Kanske vill den säga att vi inte kan skapa en ny atlant men åtminstone starta en våg. Se alltings sammanhang och allas beroende av varandra.</p><p>Och det blev kväll och det blev morgon. Det var den tredje dagen.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Luleå.längtan.com]]></title>
            <link>https://sasjo.github.io/gunnarsjoberg.se/lulea-langtan-com</link>
            <guid>lulea-langtan-com</guid>
            <pubDate>Sat, 05 Aug 2000 00:00:00 GMT</pubDate>
            <description><![CDATA[Det var elva grader när vi lyfte från Luleå. Sju timmar och sjutton grader senare landade vi i Nice. Som många andra ställde vi oss frågan varför vi bor där vi bor. Vore Luleå en människa skulle hon ha dött av köldskador för länge sedan. Det finns ju de som menar att hon redan är död, men det är inte sant. En stad är buren av de som bor hos henne. Och i Luleå lever många.]]></description>
            <content:encoded><![CDATA[<p>Det var elva grader när vi lyfte från Luleå. Sju timmar och sjutton grader senare landade vi i Nice. Som många andra ställde vi oss frågan varför vi bor där vi bor. Vore Luleå en människa skulle hon ha dött av köldskador för länge sedan. Det finns ju de som menar att hon redan är död, men det är inte sant. En stad är buren av de som bor hos henne. Och i Luleå lever många.</p><p>Man borde bo någon annan stans. Eller jobba med nåt annat. Eller åtminstone lyssna mer till sig själv. Med slitna fraser försöker vi döva vår längtan efter någonting annat. Inte alltid mer eller bättre eller ens varmare, utan just någonting annat. Ett avbrott. Eller så överdriver vi särarten. Ingenting är som den svenska sommaren eller den svenska natten eller den svenska naturen. Man har det som man har det och varför ska man bry sig. Borta bra men hemma bäst.</p><p>Luleå är en stad bland alla andra i Sverige och världen. Med särdrag och likheter, fördelar och nackdelar. Vi har gjort det kärva klimatet till vår vän, men kärvt är det också på andra håll. Kanske det unika är att staden ligger på klotets krön. Ibland ser vi saker på ett annat sätt. Att vända upp och ner kan ge nya perspektiv.</p><p>Inget nytt under solen, viskar jag till mig själv när jag släcker den franska lampan. Men det låter både falsk och deprimerande. Vad vore livet utan längtan?</p><p>Och det blev kväll och det blev morgon. Det var den första dagen.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Sommartro]]></title>
            <link>https://sasjo.github.io/gunnarsjoberg.se/sommartro</link>
            <guid>sommartro</guid>
            <pubDate>Thu, 29 Jun 2000 00:00:00 GMT</pubDate>
            <description><![CDATA[Jag tror, jag tror på sommaren. Vore solen en gud skulle Spanien vara paradiset. Fast å andra sidan, vore TV en gud skulle sommaren vara…tja, paradisets motsats. Hade inte Figo, Zidane och de andra fotbollsartisterna exploderat i Belgien, skulle juni passerat som årets mörkaste TV-månad.]]></description>
            <content:encoded><![CDATA[<p>Jag tror, jag tror på sommaren. Vore solen en gud skulle Spanien vara paradiset. Fast å andra sidan, vore TV en gud skulle sommaren vara…tja, paradisets motsats. Hade inte Figo, Zidane och de andra fotbollsartisterna exploderat i Belgien, skulle juni passerat som årets mörkaste TV-månad.</p><p>Riktigt mörk blev sommarkvällen när prästen Ma Oftedal mötte rockpoeten Olle Ljungström i programmet Sommarliv i SVT1<!-- -->.<!-- --> I början av programmet kallade Oftedal Ljungström för en andlig krigare, och utdelade därmed en dödsstöt för fortsatt samtal. Stundtals blev samtalet så naivt att Ljungström tycktes generad, men med något slags ansvar för slutproduktionen korrigerade han ibland det hela så att de värsta plattityderna skavdes ner. </p><p>Kanske är jag korkad, men jag förstod aldrig vad programmet handlade om. ”Har man bara en stuga i Stockholms skärgård är lyckan gjord”, sa en speakerröst utan att låta ironisk. Livets mening är vänner, vin och god mat, sa Oftedal och kallade nu sig själv en andlig krigare. ”Snäll” är ett jätteviktigt ord, sa Ljungström medan Oftedal kontrade med en gudsdefinition; ”att älska är Gud” sa hon och fnittrade som sommarens konfirmander.</p><p>Jag ser hur elak jag är och det vill jag inte vara, framförallt nu när det är sommar. Ma Oftedal är viktig för Svenska Kyrkan och Olle Ljungström skriver bra texter. Men någonting gick fel i mötet mellan de två. Programidén är ju inte heller särskilt originell; plocka ut en känd präst och en rockmusiker, placera dom i naturen och låt dom prata. Resultat; titta – en sångare kan prata och en präst gå på Systembolaget! Det är så yeah, yeah, waow, waow. Eller vad är vitsen?</p><p>Även över oss som kan njuta av äkta midnattsol föll skymningen när SVT2 sände en sommargudstjänst från Lunds Domkyrka. Vi fick lyssna till en mycket välsjungen och välspelad officium, så ingen skugga må falla på kören och musikerna. Det gåtfulla är däremot varför gudstjänsten rubricerades som sommargudstjänst när hela produktionen var så mörk, dyster och kall. Är det sommargudstjänst vill jag se svala kläder istället för munkkåpor, äkta sol istället för stearinljus, grönt gräs istället för mörka valv. Predikan handlade bl a om att Jesus vill ge liv i överflöd och det stämmer ju. Guds kärlek är mer flödande – och brännande - än den spanska solen, men det märktes liksom inte den här gången.</p><p>Jag ser hur traditionell jag verkar och det vill jag inte heller vara, framförallt nu när det är sommar. Kanske är det därför sommarTV-veckan räddas av några helt underbara engelska komiker i serien Curry nam-nam som sänds i SVT1 på onsdagskvällar. Programmet är som en myggfri kväll på altanen eller svala sandaler på en glödhet strand. Jag skrattar och fortsätter sjunga. Jag tror, jag tror på sol igen.</p><p>/Gunnar Sjöberg</p>]]></content:encoded>
            <category>Kyrkans Tidning, TV-krönikor</category>
        </item>
        <item>
            <title><![CDATA[Nedslag]]></title>
            <link>https://sasjo.github.io/gunnarsjoberg.se/nedslag</link>
            <guid>nedslag</guid>
            <pubDate>Thu, 18 May 2000 00:00:00 GMT</pubDate>
            <description><![CDATA[Det är lätt att slå ner på amerikanska pratprogram. Så låt oss göra det. Om eftermiddagarna i Kanal 5 är en spegling av vår tid finns skäl till oro. Då översköljs vi nämligen av importerade program från USA, det ena mer besynnerligt än det andra. Eftersom programmen sänds, måste det ju finnas tittare och den tanken är sorgligare än programmen.]]></description>
            <content:encoded><![CDATA[<p>Det är lätt att slå ner på amerikanska pratprogram. Så låt oss göra det. Om eftermiddagarna i Kanal 5 är en spegling av vår tid finns skäl till oro. Då översköljs vi nämligen av importerade program från USA, det ena mer besynnerligt än det andra. Eftersom programmen sänds, måste det ju finnas tittare och den tanken är sorgligare än programmen. </p><p>Ytligheten blomstrar. I Blindträff skickas varje dag ett olyckligt par ut på en träff med varsin partner de aldrig sett förut. För egen del önskar jag att jag aldrig sett programmet. Jenny Jones visar upp lyckliga kvinnor som förstorat brösten till jordglober och därmed vunnit hela världen och hos Ricki Lake möter vi tolvåringar som försöker se ut som 25 och 50-åringar som ser ut som sjutton. Jerry Springfield skulle egentligen inte behöva några gäster, han är tillräckligt tragisk i sig själv.</p><p>SVT försöker hålla den amerikanska ytligheten stången och klarar det riktigt bra. Ett underbart program är PS som sänds i SVT1<!-- -->.<!-- --> Ungdomar får göra en femton minuter lång film om sig själva och denna gång var det 13-åriga Ammis tur. Hon berättade om sin svåra cancer och hur den förändrat hennes liv. Mitt i smärtan och sorgen har hon upptäckt vad som är viktigt och vilka som betyder något. ”Jag visste inte att det fanns barncancer innan, och att så många hade det”, sa hon, och kramade ”sticketanten”, sköterskan som gav henne den sjunde cellgiftsdosen.</p><p>Trots tröttheten och det korta perspektivet kunde Ammi vara lycklig i vissa ögonblick. Lycklig i en annan mening än att vara rik, ha stora bröst och ha träffat drömprinsen. Den djupa och genuina lycka som kanske bara framträder när allt är avskalat.</p><p>Undersökningar visar att svensken är som lyckligast mellan klockan 19-20 på lördagskvällar. En bidragande orsak till det kan vara ExistensTeve som sänds i SVT2 på lördagar kl 18.15<!-- -->.<!-- --> Det Umeå-producerade programmet har en proffsig redaktion, snyggt foto och smart producent. Det är också härligt att studera den känsla TV-sportens Micke Leijnegard har för de frågor som sällan ryms i Sportnytt. Gästerna i ExistensTeve är and-fådda på ett annat sätt.</p><p>Programmets tema var lycka och komikern Anna-Lena Brundin gav handfasta råd för den som vill bli lycklig: Sov ut, se mindre på TV och sänk kraven så att fler blir lyckliga. Författaren Theodor Kallifatides tyckte att jakten på lycka är det stora problemet och att kraven på vad som är ”ett lyckligt liv” gör att vi inte vågar vara lyckliga över det enkla och nära. Journalisten Petter Karlsson sammanfattade sin livsfilosofi i orden ”allt är en bonus”; vi kunde ha varit ofödda. Sångerskan Agneta Olsson sa att lyckan finns i det lilla och sjöng sedan en dansbandslåt. </p><p>Det är som med skatten i en leråker, tänkte jag, medan reportern bjöd upp till dans.</p><p>/Gunnar Sjöberg</p>]]></content:encoded>
            <category>Kyrkans Tidning, TV-krönikor</category>
        </item>
        <item>
            <title><![CDATA[Hjärta]]></title>
            <link>https://sasjo.github.io/gunnarsjoberg.se/hjarta</link>
            <guid>hjarta</guid>
            <pubDate>Mon, 01 May 2000 00:00:00 GMT</pubDate>
            <description><![CDATA[Vi stod bara ett knivkast från varandra. Eller ett handslag. Tag emot, sa jag, och hon vände sin rygg emot mig. Inte en blick, inte ens ett andetag, var jag värd. Hon doftade som av död.]]></description>
            <content:encoded><![CDATA[<p>Vi stod bara ett knivkast från varandra. Eller ett handslag. Tag emot, sa jag, och hon vände sin rygg emot mig. Inte en blick, inte ens ett andetag, var jag värd. Hon doftade som av död.</p><p>I handen höll jag ett hjärta av linne, en bild av välsignelsen och önskan om beskydd. Det var det jag ville ge, men när handen blev hängande i hennes tomrum kom jag fullständigt av mig. Vem vill inte bli välsignad? Hur kan någon frivilligt låsa in sig i förgrämelsen? I avundsjukan, missunnsamheten och misstänksamheten. Vem vinner på att ruva på oförätter? Det är som att frivilligt dra på sig cancer.</p><p>Jag sprang aldrig efter henne utan vädrade istället rummet. Jag gjorde som Petrus och Andreas; skakade dammet av mina fötter för att kunna gå åt andra håll. Somliga människor ska man leva nära, andra hålla sig ifrån. Somliga ger värme och nya insikter, andra bara kyla och tomhet. Som så många andra gånger handlar det om att distansera sig för att upptäcka centrum. Vem och vad står mitt hjärta närmast? Vilka bekymmer är värda att ligga sömnlös över? Vad är det viktigaste i livet? </p><p>”Vakta ditt hjärta, ty hjärtat styr ditt liv” skrev Salomo. Ett öppet hjärta öppnar livet. Ett hjärta av linne lovar ännu mera liv. Ett hjärta av sten... Tja, stenar sjunker.</p><p>/ Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Kyla]]></title>
            <link>https://sasjo.github.io/gunnarsjoberg.se/kyla</link>
            <guid>kyla</guid>
            <pubDate>Mon, 10 Apr 2000 00:00:00 GMT</pubDate>
            <description><![CDATA[Hon står som en isskulptur i dörröppningen och gör det hon försöker vara bäst på; hon kan sprida kyla omkring sig, även i ett vinterlandskap. Hon vill vara coolast i stan, kyligast av alla. Inte med en min röjer hon vad hon tänker, inte med en rörelse vad hon känner. Oberörbarhet är hennes gud, den till vilken hon sätter allt sitt hopp. Ingen ska nå henne, inget ska rubba henne.]]></description>
            <content:encoded><![CDATA[<p>Hon står som en isskulptur i dörröppningen och gör det hon försöker vara bäst på; hon kan sprida kyla omkring sig, även i ett vinterlandskap. Hon vill vara coolast i stan, kyligast av alla. Inte med en min röjer hon vad hon tänker, inte med en rörelse vad hon känner. Oberörbarhet är hennes gud, den till vilken hon sätter allt sitt hopp. Ingen ska nå henne, inget ska rubba henne.</p><p>Jag blir alldeles kall när jag ser henne. Tina, vill jag ropa, fast hon heter något annat. Låt värmen omkring dig smälta kölden. Låt tårarna ploga upp din isiga blick, låt hjärtat börja blöda igen. Ta emot. Blir rörd och berörd.</p><p>Marken fryser där hon går fram. Men inte är det väl mer kyla vi behöver, visst är det värme? Mer förståelse, känsla, närhet. Ord, blickar och händer som får hjärtan att smälta, även i ett vinterlandskap.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Trötta tankar inför dagen]]></title>
            <link>https://sasjo.github.io/gunnarsjoberg.se/trotta-tankar-infor-dagen</link>
            <guid>trotta-tankar-infor-dagen</guid>
            <pubDate>Wed, 05 Apr 2000 00:00:00 GMT</pubDate>
            <description><![CDATA[Väckarklockan ringer nästan alltid 06:49 och går sekundvisaren rätt så vaknar jag precis till presentationen av dagens morgonandakt. Det har funnits morgnar i mitt liv när jag ivrigt spänt öronen för att uppfatta varje ord och morgnar när jag kastat mig över avstängningsknappen för att få en bättre start på dagen. Kanske beror det på hur natten varit, men visst spelar det också roll vad som sägs. Två minuters prat kan både lyfta ett hjärta och tynga en själ.]]></description>
            <content:encoded><![CDATA[<p>Väckarklockan ringer nästan alltid 06:49 och går sekundvisaren rätt så vaknar jag precis till presentationen av dagens morgonandakt. Det har funnits morgnar i mitt liv när jag ivrigt spänt öronen för att uppfatta varje ord och morgnar när jag kastat mig över avstängningsknappen för att få en bättre start på dagen. Kanske beror det på hur natten varit, men visst spelar det också roll vad som sägs. Två minuters prat kan både lyfta ett hjärta och tynga en själ.</p><p>Jag är kluven inför morgonandakterna i radions P1<!-- -->.<!-- --> Jag vet att det ska vara en skillnad i karaktär mellan den tidiga och sena andakten och att den tidiga ska vara frommare. Jag förstår motiven, men mitt problem är att jag vill ha en from start på dagen, sova till närmare sju och vakna till klockradion. Då störs jag lite grand av presentatörens glidning från ”dagens morgonandakt” till ”några tankar inför dagen” och det faktum att ”andakten” ibland bara tar slut mitt i en mening. Kanske har jag slumrat till, men jag har en känsla av att ambitionen att nå ut ibland gör tankarna så vaga att de stannar i studion. Jag vill höra ordet Gud nämnas, inte bara perronger eller promenader i Peking. Jag vill dessutom få en kort välsignelse, eller åtminstone hjälp med en bön eller i alla fall en chans att viska med i ett amen. Kanske börjar jag bli gammal? Hursomhelst, jag minns ännu Christina Grenholms andakter från våren –97, men har redan glömt den som var i morse.</p><p>Om att bli gammal handlade Norra Magasinet, SVT1<!-- -->.<!-- --> Sveriges bästa samhällsmagasin beskrev den ensamhet som varar ända in i döden. Vi fick möta en begravningsentreprenör som varit med förr, både i TV och i verkligheten. Han beskrev den marknadsanpassade metod av svepning som bara kräver ett minimum av tyg och närvaro av en enda person. Begreppet ”värdig begravning” försvarades fint av en medverkande präst men programmet visade också på kvarglömda urnor och släktingar som bråkar om var kistan ska placeras. Mitt i allt satt en trygg gammal dam som önskade sig en plötslig hjärtinfarkt den dag hon skulle dö. Hon är nog inte ensam i sin önskan; det är inte döden vi är rädda för utan själva döendet.</p><p>Religion som både verklighetsflykt och en del av livet, var temat i Utbildningsradions Stop! i SVT1<!-- -->.<!-- --> Programmet var tyvärr ingenting att stanna upp inför; på 30 minuter presenterades sex olika former av religion och då kan resultatet inte bli annat än förvirrad ytlighet. Det var däremot skönt att se att man i Frälsningsarmén inte bara sjunger gamla väckelsesånger utan även gospel. </p><p>Stop! blev som en misslyckad morgonandakt – det var slut innan det börjat. Å andra sidan är det ju inte vad som kommer före en punkt som är det viktiga utan vad som kommer efter. </p><p>/Gunnar Sjöberg</p>]]></content:encoded>
            <category>Kyrkans Tidning, TV-krönikor</category>
        </item>
        <item>
            <title><![CDATA[Förlåtelse]]></title>
            <link>https://sasjo.github.io/gunnarsjoberg.se/forlatelse</link>
            <guid>forlatelse</guid>
            <pubDate>Tue, 07 Mar 2000 00:00:00 GMT</pubDate>
            <description><![CDATA[Det finns de som äter andras misstag, människor som livnär sig på vrede och ovänskap. Med flottiga fingrar gräver de sig in under skinnet hos dem som finns omkring. När de funnit bristerna, ruvar de som hönor och inväntar rätt ögonblick. Det tisslas och tasslas, beräknas och bevakas. De klarar inte kärlek, bara hat. Inte ömhet, bara hot. Och de som tvingas leva i deras närhet kvävs av den dåliga luften. All energi försvinner. Det suger, som man säger idag.]]></description>
            <content:encoded><![CDATA[<p>Det finns de som äter andras misstag, människor som livnär sig på vrede och ovänskap. Med flottiga fingrar gräver de sig in under skinnet hos dem som finns omkring. När de funnit bristerna, ruvar de som hönor och inväntar rätt ögonblick. Det tisslas och tasslas, beräknas och bevakas. De klarar inte kärlek, bara hat. Inte ömhet, bara hot. Och de som tvingas leva i deras närhet kvävs av den dåliga luften. All energi försvinner. Det suger, som man säger idag.</p><p>Tacka vet jag folk med överseende. Sådana som söker glädjen och ser med kärlek på ofullkomligheten. Människor med goda hjärtan. </p><p>En sådan var nog prosten Lindberg som mitt i bönen Fader Vår gav ifrån sig en nysning så kraftig att löständerna hamnade på altaret. De som var med i bönhuset i Ragvaldsträsk berättar att han bara tystnade någon sekund, lyfte ena ögonlocket, sträckte ut armen och i en sakral svepning la tillbaka dem där de hörde hemma. </p><p>Sedan fortsatte han be; ”förlåt oss våra skulder…”.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[En fråga om centrum]]></title>
            <link>https://sasjo.github.io/gunnarsjoberg.se/en-fraga-om-centrum</link>
            <guid>en-fraga-om-centrum</guid>
            <pubDate>Wed, 01 Mar 2000 00:00:00 GMT</pubDate>
            <description><![CDATA[Jag försökte verkligen se på Storforum i SVT1 som handlade om vart kyrkan skulle ta vägen utan staten. Jag försökte verkligen sitta upprätt i TV-soffan med anteckningsblocket i handen. Jag försökte verkligen tycka att det var intressant. Men någonting gjorde mig trött, mycket trött. Innan jag somnade hann jag i alla fall slå på inspelningsknappen på videon.]]></description>
            <content:encoded><![CDATA[<p>Jag försökte verkligen se på Storforum i SVT1 som handlade om vart kyrkan skulle ta vägen utan staten. Jag försökte verkligen sitta upprätt i TV-soffan med anteckningsblocket i handen. Jag försökte verkligen tycka att det var intressant. Men någonting gjorde mig trött, mycket trött. Innan jag somnade hann jag i alla fall slå på inspelningsknappen på videon.</p><p>När jag vaknade kom jag på vad som orsakat tröttheten. Det var den manlige utfrågaren i den välknutna hästsvansen. Frågorna ställdes för långsamt och för fort. Alltså, själva frågan fick längre tid på sig än det eventuella svaret och när en diskussion väl tagit fart så styrde han med ännu en fråga undan både debatten och intresset. Gästerna var artiga, alltför många och, det verkade faktiskt så, lite sömniga.</p><p>Men visst fanns det godbitar. Som när Helle Klein bet av Maciej Zaremba mitt i en mening. Zaremba kom av sig, men kom igen. Hans allvarliga oro över den alltmer partipolitiserade kyrkan kändes mer äkta än Kleins aggressiva optimism. Inte mer äkta kanske, men mer angelägen. Vad vår kyrka behöver är modiga människor som Zaremba och Klein, människor som vågar ta i, bekänna färg och se igenom.</p><p>Vår kyrka behöver också KG Hammar. Hans roll i debatten blev något oklar – ena stunden tvingades han försvara den nya kyrkoordningen med hänvisning till de jurister som inte fanns i studion eller till att ”man kan få allt i kyrkan”, andra stunden var han en visionär som vågade tänka utanför ramarna. En av hans sista kommentarer var magnifik. Med syftning på Ma Oftedal fick han en fråga om var gränsen går för vad som är tillåtet att tro och svarade: ”Det handlar inte om var gränsen går utan var centrum är”. Den kommentaren kan användas i debatter om allt från barnuppfostran till filmutbud på kabeltv. Ju närmare jag står centrum, desto tydligare blir gränsen. Och ju närmare jag står gränsen, desto otydligare blir centrum.</p><p>Det handlade om gränser även i TV4:s nya programserie ”Nära ögat” med Ulf Elfving som behaglig programledare. Ambitionen med serien är att ta vid där kvällstidningsreportagen slutar, att följa upp skakande händelser och svara på frågan vad som hände sen. Är det så att tiden läker alla sår? Vi fick följa familjen Jarekull som utsattes för tre ungdomars desperation en sommardag 1995<!-- -->.<!-- --> Mannen knivhöggs och kvinnan kidnappades medan deras barn såg på – det kan knappast bli värre. Det var ett omskakande reportage som beskrev händelsen, men samtalet om hur den påverkat familjens liv blev tamt och schablonmässigt. Att det varit nära ögat för familjen gjordes klart, men som tittare kom vi varken närmare de drabbade eller förövarna.</p><p>Nära ögat var 30 minuter långt, Storforum 120<!-- -->.<!-- --> Kanske borde det ha varit tvärtom.</p><p>/Gunnar Sjöberg</p>]]></content:encoded>
            <category>Kyrkans Tidning, TV-krönikor</category>
        </item>
        <item>
            <title><![CDATA[Sår]]></title>
            <link>https://sasjo.github.io/gunnarsjoberg.se/sar</link>
            <guid>sar</guid>
            <pubDate>Mon, 28 Feb 2000 00:00:00 GMT</pubDate>
            <description><![CDATA[Barn vet ofta bäst. Det behövs bara en rodnad för att de ska ropa att de blöder, bara en rispa för att de ska kräva ett plåster. De vet värdet av en omplåstring.]]></description>
            <content:encoded><![CDATA[<p>Barn vet ofta bäst. Det behövs bara en rodnad för att de ska ropa att de blöder, bara en rispa för att de ska kräva ett plåster. De vet värdet av en omplåstring. </p><p>Med ett luttrat ”äh” avböjer en riktig vuxen alla plåster och bandage. När livet sårar oss reder vi oss själva, biter ihop, står ut, blir härdade. Som ett tomhetens mantra säger några ”Kul, kul” och hoppas att ingen ska säga emot. ”Nog är det bra” säger andra och sväljer blod. Sårbarhet har blivit en svaghet och hård hud en styrka. Men ibland sörjer jag våra uppkurade axlar och vår sänkta blick och undrar vart barnet tog vägen. Barnet och insikten.</p><p>Alla får sår och alla behöver plåster, hur vuxna de än är. Jag mötte en indier som sa att tårar är ande och att gråta är andlighet. Han sa det med ett leende.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Religionens makt]]></title>
            <link>https://sasjo.github.io/gunnarsjoberg.se/religionens-makt</link>
            <guid>religionens-makt</guid>
            <pubDate>Thu, 10 Feb 2000 00:00:00 GMT</pubDate>
            <description><![CDATA[Det var nära att jag stängde av TV:n tre minuter in på ”Fråga Lund” som sänds i SVT2\. Programledaren Gunnel Werner presenterade gästerna med inledningsrepliken ”inte bara…”. Alltså, den ena var inte bara präst och teolog, den andre var inte bara antropolog, den tredje var inte bara hjärnforskare och den fjärde lade på egen hand till att han minsann inte bara var islamolog. Själv kände jag mig inte bara trött utan också obegåvad.]]></description>
            <content:encoded><![CDATA[<p>Det var nära att jag stängde av TV:n tre minuter in på ”Fråga Lund” som sänds i SVT2<!-- -->.<!-- --> Programledaren Gunnel Werner presenterade gästerna med inledningsrepliken ”inte bara…”. Alltså, den ena var inte bara präst och teolog, den andre var inte bara antropolog, den tredje var inte bara hjärnforskare och den fjärde lade på egen hand till att han minsann inte bara var islamolog. Själv kände jag mig inte bara trött utan också obegåvad.</p><p>Den överdrivna fixeringen vid titlar visade sig vara onödig. Temat var ”religion som politik” och samtliga experter i panelen hade mycket vettigt att säga. Mest av allt imponerade religionshistorikern Jan Hjärpe, framförallt med sitt resonemang om religionens förhållande till makten. I uppbyggandet av det moderna samhället ville man göra religionen till en ordning och ideologi i staten – en process där begrepp som folkkyrka och statskyrka passat väl in. Hjärpes slutsats är att kyrkan i det läget är den som förlorar – det är inte staten som blir mer religiös utan kyrkan som blir mer sekulariserad. ”Religion fungerar bättre när den inte har makt” var hans lakoniska slutkommentar. </p><p>Det måste vara svårt att vara mentalt skärpt i ett program med så varierade frågeställningar. Prästen Elisabeth Gerle var tillfällig gäst och klarade sig bra i sammanhanget. Hennes mentala svacka kom när hon fick den raka frågan ”Finns Gud?”. Istället för att ge det enda svar man rimligen kan förvänta av en präst, vidgade hon genast frågan till gudsbegreppets betydelse och allting blev grumligt som ett vattenfyllt dike. Konsekvensen blev att hjärnforskarens självsäkra ”nej” fick stå oemotsagt.</p><p>I ”En plats för dig”, SVT2, fördes ett annat samtal kring andra frågor. Under ledning av Martin Lönnebo och Tomas Sjödin möttes deltagarna i ett lågmält och inbjudande samtal om Jesu makt att hjälpa. Tack vare deltagarna och en skicklig fotoredigering kändes det nästan som att jag var med på stiftsgården i Söråker. Det fanns t o m en tom stol runt bordet för oss tittare. Med Estonia och Ruwanda som ohyggliga exempel, ställdes frågan vad man gör med en Gud som sover och sviker. Man håller fast ändå, blev deltagarnas slutsats. Eller snarare hålls fast, för Kristus är vår broder även i döendet och övergivenheten.</p><p>Jag önskar att de flickor som i Norra Magasinet, SVT1, berättade om hur de utnyttjats sexuellt i sin barndom, kunde höra samtalet i Söråker. BRIS beräknar att 200 barn blev våldtagna i svenska hem 1999<!-- -->.<!-- --> Deras inre döende, skam och övergivenhet möts av vuxenvärldens misstro; vem kan lita på ett barn, frågar nio av tio tingsrätter och frikänner förövaren. När jag stänger TV:n minns jag hur Jesus tog fram ett barn och sa att för den som förleder en av dessa små vore det bäst om en kvarnsten hängdes om halsen.</p><p>Kyrie eleison.</p><p>/Gunnar Sjöberg</p>]]></content:encoded>
            <category>Kyrkans Tidning, TV-krönikor</category>
        </item>
        <item>
            <title><![CDATA[Gudlös]]></title>
            <link>https://sasjo.github.io/gunnarsjoberg.se/gudlos</link>
            <guid>gudlos</guid>
            <pubDate>Thu, 13 Jan 2000 00:00:00 GMT</pubDate>
            <description><![CDATA[Gammelfarfar sa ibland att gudlösheten breder ut sig. Han fick det att låta som en pågående process, ett utbredande. Han såg den i spriten och svindleriet, hörde den i svordomarna och självgodheten.]]></description>
            <content:encoded><![CDATA[<p>Gammelfarfar sa ibland att gudlösheten breder ut sig. Han fick det att låta som en pågående process, ett utbredande. Han såg den i spriten och svindleriet, hörde den i svordomarna och självgodheten. </p><p>Gammelfarfar var klarsynt, trots gråstarr. En god lyssnare, trots hörapparat. För gudlösheten breder ut sig än idag.</p><p>Den finns där de skenbara gudarna bor. I moralismens palats där de egna spegelbilderna är ikoner och syndare spikas upp på kors. Eller hos de självutnämnda kungar som bara följer känslan oavsett konsekvens; känns det rätt så är det rätt, om inte; vem bryr sig? Eller i den kyrka vars ledare tror sig kunna styra Gud.</p><p>Gudlöshetens motsats är helighet och vad är heligare än mötet mellan det sant gudomliga och det sant mänskliga? I detta möte gömmer sig en sanning så helig att den aldrig låter sig begripas, bara anas; Ju gudomligare jag tror att jag är, desto omänskligare blir jag. Ju mänskligare jag försöker vara, desto gudomligare blir jag.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Kyrkan-Kulturen]]></title>
            <link>https://sasjo.github.io/gunnarsjoberg.se/kyrkan-kulturen</link>
            <guid>kyrkan-kulturen</guid>
            <pubDate>Thu, 16 Dec 1999 00:00:00 GMT</pubDate>
            <description><![CDATA[För en tid sedan skrev jag i denna spalt att TV är kul. Nu är jag beredd att ta tillbaka allt. TV är tråkigt. Jättetråkigt. Men bara ibland.]]></description>
            <content:encoded><![CDATA[<p>För en tid sedan skrev jag i denna spalt att TV är kul. Nu är jag beredd att ta tillbaka allt. TV är tråkigt. Jättetråkigt. Men bara ibland.</p><p>Med viss förväntan slog jag på SVT1 för att titta på ”Summerat” som denna gång skulle handla om folkets ekonomi. Jag förväntade mig klargörande fakta om fondernas förlovade värld och meningsfulla tips om hur man säkrar sin framtid. Förutsättningarna fanns i studion: en bankchef, en aktieexpert och ännu en expert, oklart i vad. Men i programmet misslyckades det mesta. Bra frågor fick inga svar och meningslösa vändes ut och in. Det blev 45 minuter med avbrutna formuleringar och förvirrade resonemang. Inte ens Gunnar Adler Karlsson lyckades rädda programmet.</p><p>Inte var kulturredaktionens årsavslutning ”Tusen och en kväll” på SVT1 så mycket roligare. Finns det några program som lär ut konsten att tappa tempo så är det program från kulturredaktionen. Jag tillhör de som gärna sjunger långsamhetens lov, men ibland blir det bara för mycket. Den snuttifiering vi alltför ofta tvingas utstå ska naturligtvis bekämpas men mixen i årsavslutningen var så långsam att det bara blev trögt. Och vem vill sjunga tröghetens lov?</p><p>Hur kul låter det då med en gudstjänst från Sjulnäs? Tja, eftersom jag tillbringat några ungdomliga sommarlov i dess närhet, så vet jag att det kan vara kul i Sjulnäs. Nu är ju inte en gudstjänst till för att ha kul, men en viss glädje har man väl rätt att förvänta sig som tittare. Och glädje mötte vi. I och för sig har jag lite svårt för den nästan provocerande bristen på liturgi som stundtals präglar EFS-gudstjänster. TV-fotograferna fick leta motiv att vila bilden på, och till sist fann de dem; en vit porslins-Jesus, en ros och en altartavla med den gode herden. Bilder som andas enkelhet på gränsen till naivitet, men samtidigt bilder som har burit flera generationer.</p><p>Gudstjänsten, som sändes i SVT2, präglades av närhet, värme och innerlighet. Det var tillräckligt nervöst för att det skulle kännas äkta, tillräckligt avslappnat för att tittaren själv inte skulle bli nervös. Predikanten var besjälad av ett angeläget budskap och inte minst förbönen, som leddes av församlingsmedlemmar ur olika åldrar, förenade fromhet med vardag. Det är klart att man kan tycka att gudstjänsten saknade tempo, men det fanns liksom inget tempo att tappa. Det lågmälda anslaget, med snöklädda ängar och faluröda väggar, öppnade sinnet för andra värdeskalor. Och på en söndag förmiddag lämpar sig lågmäldheten väl.</p><p>För kulturen gäller samma som för kyrkan: graden av angelägenhet är avgörande för folkets upplevelse. Denna gång lyckades predikanten i Sjulnäs med det som både kulturredaktionen och bankchefen misslyckades med. Så för att travestera kulturstrategen Dan Bäckman i ”Sen kväll med Luuk”: Kyrkan – Kulturen 1-0.</p><p>/Gunnar Sjöberg</p>]]></content:encoded>
            <category>Kyrkans Tidning, TV-krönikor</category>
        </item>
        <item>
            <title><![CDATA[Öken]]></title>
            <link>https://sasjo.github.io/gunnarsjoberg.se/oken</link>
            <guid>oken</guid>
            <pubDate>Wed, 08 Dec 1999 00:00:00 GMT</pubDate>
            <description><![CDATA[Nordens Sahara är det snöklädda fjället, men sanden är inte som snön. Nog för att de riktigt små barnen kan äta sandlåda som vore det isglass, men strupen mår inte särskilt bra. Det är torrt och det svider. Är det öken så är det.]]></description>
            <content:encoded><![CDATA[<p>Nordens Sahara är det snöklädda fjället, men sanden är inte som snön. Nog för att de riktigt små barnen kan äta sandlåda som vore det isglass, men strupen mår inte särskilt bra. Det är torrt och det svider. Är det öken så är det.</p><p>Man behöver inte resa till Sahara för att göra en ökenvandring. Det räcker med att gå till sig själv, sitt inre. Längst där inne finns en öken, lång bortom bergen och dalarna. Där, i den stora stillheten, avklingar alla yttre intryck; hörseln skärps, blicken klarnar. Där konfronteras vi med ensamheten. Där finns jag, bara jag. Eller vi, bara vi. Där talas de öde trakternas språk; frågor, längtan, känslor.</p><p>Att vandra i öknen kan vara att gå vilse. I vardagen har vi fasta orienteringspunkter; saker som vi tror oss veta, människor vi känner, arbeten vi kan, rutiner vi behärskar. Sådant som är som det alltid varit. I öknen är de till ingen hjälp och står vi inte ut med oss själva är risken att vi hamnar fel. Det finns en sekt för varje vilsen själ.</p><p>Men att vandra i öknen kan också vara att finna nya vattenkällor. I det som ser torrt ut kan de vackraste blommor växa. I mörkret lyser ljuset som klarast och i svagheten gömmer sig styrkan. De öde trakternas språk kan sakna ord men tala om livets innersta mening.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Gräns]]></title>
            <link>https://sasjo.github.io/gunnarsjoberg.se/grans</link>
            <guid>grans</guid>
            <pubDate>Mon, 29 Nov 1999 00:00:00 GMT</pubDate>
            <description><![CDATA[På skolorna går barn beväpnade med kniv och på frågan varför svarar femtonåringen ”int´ bryr jag mig”. I Delfinen söker hejarklacken rim på ”sitta” och jublar högt när de finner det. Och i mörka rum betalas mörkrets gärningar med kommunala kontokort.]]></description>
            <content:encoded><![CDATA[<p>På skolorna går barn beväpnade med kniv och på frågan varför svarar femtonåringen ”int´ bryr jag mig”. I Delfinen söker hejarklacken rim på ”sitta” och jublar högt när de finner det. Och i mörka rum betalas mörkrets gärningar med kommunala kontokort. </p><p>Ur bristen på gemensamma värderingar växer en ny moral. En moral så konturlös att den inte ens kan kallas situationsetik, så oreflekterad att den inte ens kräver motiv. Saker bara blir. Det är en moral som gör allting möjligt, åtminstone för vissa; de som är gudar i egna eller andras ögon. Ändå, och just därför, är det en gudlös moral.</p><p>Det som ”känns rätt” är rätt och om någon tycker annorlunda så är det inte mitt problem.<br>
<!-- -->Principen tycks vara att så länge det inte känns fel så är det rätt och om det skulle kännas fel så gör det ingenting eftersom jag ändå inte bryr mig. </p><p>Hur ska människovärdet och gemenskapen kunna återupprättas med en sådan moral? Finns det överhuvudtaget några gemensamma värden kvar? Tja, jag vet inte, men visst finns det en gräns för hur mycket vi kan tåla innan vi reser oss från soffan? En gräns för hur mycket vi kan stå ut med innan vi börjar bry oss. Vi som vill tro på annat än självgodhet, knivar och människoförakt.</p><p>Man vänjer sig, har Kjell Höglund skrivit i den mest tragiska sång jag hört. Det känns som att han har rätt, men Gud förbjude att vi vänjer oss vid likgiltigheten.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Demoner i tiden]]></title>
            <link>https://sasjo.github.io/gunnarsjoberg.se/demoner-i-tiden</link>
            <guid>demoner-i-tiden</guid>
            <pubDate>Thu, 25 Nov 1999 00:00:00 GMT</pubDate>
            <description><![CDATA[Häromveckan var jag på ännu en konferens med ännu en ekonom med ännu en överlevnadsstrategi för oss som vill vara moderna. Dagens skriftlärda kommer uppenbarligen från Handelshögskolan och med den allra senaste konferenstekniken svarar de självsäkert på vad som krävs för att man ska bli framgångsrik i denna värld. Det verkar vara samma föredrag; du ska sticka ut, vara crazy och slå världen med häpnad. Spöa alla. Syns du så finns du.]]></description>
            <content:encoded><![CDATA[<p>Häromveckan var jag på ännu en konferens med ännu en ekonom med ännu en överlevnadsstrategi för oss som vill vara moderna. Dagens skriftlärda kommer uppenbarligen från Handelshögskolan och med den allra senaste konferenstekniken svarar de självsäkert på vad som krävs för att man ska bli framgångsrik i denna värld. Det verkar vara samma föredrag; du ska sticka ut, vara crazy och slå världen med häpnad. Spöa alla. Syns du så finns du.</p><p>Några dagar senare möter jag poeten Bruno K. Öijer i programmet ”Från en demons båge” i SVT2<!-- -->.<!-- --> Snacka om att sticka ut. Med en frisyr som rymmer himlens alla fåglar skapar han både ro och oro. Programmet var en blandning mellan bildcollage, liveupptagning och inspelade uppläsningar. Ibland blev det bara för mycket – hans mimik och teatraliska framförande förtog nästan ordet. Men när orden nådde fram var de knivskarpa och livsviktiga. ”Vi har skändat vårt ursprung” sa han, och beskrev en själ som rymt hemifrån. Från himlen faller ett svart regn som bryter ner tilliten, närheten och omtanken – medkänslan förlorar alltid, var hans dystra prognos. Hoppet ligger i att vi upptäcker det som han kallade ”en helig kontur i tillvaron”; en kontur som vill få oss att stå upp för nånting. Och våga stå kvar. </p><p>En som upptäckt den konturen är skådespelaren Sven Wollter. I TV4:s ”Närbilden” läste han ett öppet brev han skrivit till de nazister som allt mer intensivt hotat honom och hans familj. Ärligt beskrev han sin rädsla, vrede och framförallt dystra förvåning; ”Hur har vi hamnat här, jag ville ju vi skulle hamna någon annanstans.” Den frågan delar han med många och Wollter´s humanism är en nödvändig motbild både mot ”ekonomismen” och den allmänna privatiseringen av både moral, religion och politik. I sitt öppna brev vädjade Wollter till människan under det nynazistiska skalet. Under ytan finns det genuint mänskliga, det som förenar oss. Drömmarna, längtan och vårt behov av kärlek.</p><p>Vår längtan, sorg och saknad återkom som tema i Göran Stangertz utmärkta serie ”En dag i taget” som sänds i SVT2<!-- -->.<!-- --> Serien beskriver våra vanligaste dolda folksjukdomar och denna gång skildrades ätstörningar. I ett oerhört plågsamt porträtt fick vi möta Mie, en tjej strax över de tjugo. Hon kastades mellan hetsätning och självsvält och omgavs, genom sitt arbete som fotograf, av trådsmala fotomodeller och skelettliknande mannekänger. ”Jag håller på att bli precis vad jag vill” svarade hon en kamrat, strax innan hon stack en galge i munnen för att kunna spy upp de sista resterna av mat. </p><p>När det är strängt och hårt inuti, formar vi kroppen likadant. Sådan tid, sådana kroppar. Men en gång ska trädet blomma. Med det löftet avslutades programmet med Bruno K. Öijer. Må den dagen komma snart. </p><p>/Gunnar Sjöberg</p>]]></content:encoded>
            <category>Kyrkans Tidning, TV-krönikor</category>
        </item>
        <item>
            <title><![CDATA[Hot]]></title>
            <link>https://sasjo.github.io/gunnarsjoberg.se/hot</link>
            <guid>hot</guid>
            <pubDate>Wed, 24 Nov 1999 00:00:00 GMT</pubDate>
            <description><![CDATA[Det var sju år sedan han ringde. Du ska dö din djävul, var hans enkla budskap. Klockan var 03.30 och det har den varit sen dess. De hotbrev som följde slog in spikar som med tiden börjat rosta och vittra sönder. Men hålen i trygghetens pansar finns kvar.]]></description>
            <content:encoded><![CDATA[<p>Det var sju år sedan han ringde. Du ska dö din djävul, var hans enkla budskap. Klockan var 03.30 och det har den varit sen dess. De hotbrev som följde slog in spikar som med tiden börjat rosta och vittra sönder. Men hålen i trygghetens pansar finns kvar.</p><p>Som hade också den onda sagan sju år, så ringde telefonen häromdagen. Jag skulle vilja mörda dig, sa rösten denna gång. En annan röst och ett annat klockslag. Men samma tomhet och sorg i mitt inre.</p><p>Jag har frågat det förr och frågar än idag; varifrån kommer detta hat? Vad är det som får en människa att säga att hon vill mörda en annan bara för att meningarna är delade? Vart har perspektiven tagit vägen? Balansen och nyansen?</p><p>”I´ve seen the future and it is a murder” sjunger Leonard Cohen. Är det där vi hamnat? Ett tonläge som bara tillåter övertoner och en världsbild som bara tillåter likasinnade. Den svarta solens gryning eller alla tiders skymning.</p><p>Jag vill inte tro att det är så. Kanske naivt letar jag efter ljus i mörkret. Jag vårdar de vänliga ord jag hör, håller mig nära de som ger värme. Jag ringer mina vänner bara för att kolla att de finns, skickar mail och hoppas på svar. Jag drar ur telefonjacket, kör in Van Morrisson i CD-spelaren och läser texter av Immanuel Lévinas:</p><p>”Ansiktets hud är den naknaste huden, den mest blottade. Den naknaste, fastän dess nakenhet är anständig. Och samtidigt den mest blottade: det finns i ansiktet en väsentlig fattigdom, vilket bevisas av att man försöker maskera denna fattigdom genom att förställa sig, genom att se obesvärad ut. Ansiktet är utsatt, hotat, som om det inbjöd till våldshandlingar. Samtidigt är det ansiktet som förbjuder oss att döda.”</p><p>Efter natt kommer dag. Säg att det är så.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Stjärnor]]></title>
            <link>https://sasjo.github.io/gunnarsjoberg.se/stjarnor</link>
            <guid>stjarnor</guid>
            <pubDate>Tue, 16 Nov 1999 00:00:00 GMT</pubDate>
            <description><![CDATA[Så genomfördes ännu en konferens med ännu en ekonom med ännu en överlevnadsstrategi för oss som vill vara moderna. Dagens skriftlärda kommer uppenbarligen från Handelshögskolan och med den allra senaste konferens- och förförelsetekniken svarar de självsäkert på vad som krävs för att man ska bli framgångsrik i denna värld. Det verkar vara samma föredrag; du ska sticka ut, vara crazy och slåss för din egen rätt. Ditt mål ska vara att slå världen med häpnad. Spöa alla.]]></description>
            <content:encoded><![CDATA[<p>Så genomfördes ännu en konferens med ännu en ekonom med ännu en överlevnadsstrategi för oss som vill vara moderna. Dagens skriftlärda kommer uppenbarligen från Handelshögskolan och med den allra senaste konferens- och förförelsetekniken svarar de självsäkert på vad som krävs för att man ska bli framgångsrik i denna värld. Det verkar vara samma föredrag; du ska sticka ut, vara crazy och slåss för din egen rätt. Ditt mål ska vara att slå världen med häpnad. Spöa alla. </p><p>I dessa överlevnadsstrategier är det inte långdistanslöpning som gäller, utan konsten att hoppa mellan tuvor. Uthållighet är ingen styrka, däremot gäller det att vara lätt på foten. Att snabbt kunna anpassa sig till nya situationer, oavsett om det gäller arbete, värderingar eller relationer. Det handlar inte heller om lagarbete. Du ska gå din egen väg och vara din egen lyckas smed. Du ska vara en agent i framtiden eller en kaospilot eller en komet eller, ja varför inte, ditt eget universum.</p><p>Jag blir trött. Trött på att ensamheten beskrivs som enda vägen till framgång. Trött på definitionen av lycka som ”att synas”. Och trött på att ett gott liv beskrivs som ett liv där jag är alltings centrum.</p><p>Jag tror på en annan överlevnadsstrategi. Jag tror på arbetsplatser där man hjälper varandra och kan hämta styrka inte bara inifrån utan också utifrån, av andra. Jag tror på föreningar där den gemensamma styrkan är större än summan av varje enskild medlem. Jag tror på människor som vågar erkänna sin svaghet och sitt beroende av andra. </p><p>En enda stjärna gör inget universum. Och även stjärnor faller.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[TV är kul]]></title>
            <link>https://sasjo.github.io/gunnarsjoberg.se/tv-ar-kul</link>
            <guid>tv-ar-kul</guid>
            <pubDate>Thu, 21 Oct 1999 00:00:00 GMT</pubDate>
            <description><![CDATA[En god vän sade med sorg i hjärtat att Bollibompa har förlorat sin betydelse för honom. Alltså den signatur till barnprogrammet i SVT som för landets alla småbarnsföräldrar signalerat tid för vila, trivsel, disk eller städ. Vännens barn har nu passerat åttaårsåldern och därmed också intresset för Björnes lockrop. Istället handlar det om Voxpop och Rederiet. TV är trist, tyckte vännen.]]></description>
            <content:encoded><![CDATA[<p>En god vän sade med sorg i hjärtat att Bollibompa har förlorat sin betydelse för honom. Alltså den signatur till barnprogrammet i SVT som för landets alla småbarnsföräldrar signalerat tid för vila, trivsel, disk eller städ. Vännens barn har nu passerat åttaårsåldern och därmed också intresset för Björnes lockrop. Istället handlar det om Voxpop och Rederiet. TV är trist, tyckte vännen.</p><p>Men TV blir roligare när man blir äldre. Eller åtminstone när barnen blir tonåringar. Plötsligt kan man se en actionfilm fast barnen är vakna och vältra sig i både Rapport, Aktuellt och Regionala nyheter utan protester. Men framförallt kan man skratta tillsammans. Under veckan har tonårsbarnen gjort mig sällskap genom Vänner, Seinfeld och Letterman. Jag har t o m skrattat åt Rickie Lake. </p><p>Vänner sänds i nya avsnitt i Femman varje onsdag, men i reprisavsnitt vid andra tillfällen under veckan. Det är en underbart naturlig och charmig komediserie om sex ungdomar som bor grannar och delar allt här i livet, inte minst soffan på fiket Greenwich Village´s Central Perk. Serien handlar om allt och ingenting och däri ligger också genialiteten. Vi möter perfektionisten Monica som gör hela livet till en tävling, Tribbiani som vill mycket men misslyckas med det mesta, den virriga Rachel, den olycklige Ross, den snabbkäftade Chandler och den besynnerliga Phoebe. Vänner har vunnit flera fina priser och är nu inne på sin sjätte säsong. Den mest välförtjänta pristagaren är Phoebe – hennes underliga figur upphör aldrig att förvåna varken tittaren eller kollegorna i serien.</p><p>Seinfeld, som sänds i SVT på måndagar, har kallats världens roligaste TV-serie. För några år sedan tyckte jag serien var tråkig – trist och seg för att ingenting hände. Men så småningom insåg jag att just det var vitsen. Precis som Vänner handlar Seinfeld om ingenting och just därför om själva livet. Här ryms de verkliga vardagsproblemen; det jobbiga i att sitta i baksätet och inte kunna följa med i konversationen, det äckliga i att råka svälja en fluga, konsten att kunna avsluta ett telefonsamtal.</p><p>Veckans höjdare är ändå David Letterman, varje vardagkväll på ZTV. Hans vitsar är inte alltid de bästa, men hans samspel med publiken, studiopersonalen och oss tittare kan ingen överträffa. Letterman´s Late Show utgör förebild för flera andra pratshower, exempelvis Sen kväll med Luuk. De kan vara bra, men aldrig som originalet. Letterman skämtar distanserat med världsstjärnor, pratar inlevelsefullt med barn och låter olika djur utföra fåniga trick.</p><p>Letterman är naturligtvis en förmögen man. Vi underhåller Amerika, brukar han säga, och det är ett hårt jobb. Jag unnar honom hans pengar, för hans humor kan lysa upp den mörkaste höstkväll även i Luleå. TV är kul. </p><p>Gunnar Sjöberg</p>]]></content:encoded>
            <category>Kyrkans Tidning, TV-krönikor</category>
        </item>
        <item>
            <title><![CDATA[Helhet]]></title>
            <link>https://sasjo.github.io/gunnarsjoberg.se/helhet</link>
            <guid>helhet</guid>
            <pubDate>Tue, 12 Oct 1999 00:00:00 GMT</pubDate>
            <description><![CDATA[Religion är att se livet i en helhet. Att vända på stenar, höja sin blick och leva jordnära. Inte se allting i svart eller vitt utan våga se alla nyanser däremellan. Våga fråga, tro och tvivla.]]></description>
            <content:encoded><![CDATA[<p>Religion är att se livet i en helhet. Att vända på stenar, höja sin blick och leva jordnära. Inte se allting i svart eller vitt utan våga se alla nyanser däremellan. Våga fråga, tro och tvivla.</p><p>Om det är så kan man fråga sig hur många som egentligen är religiösa. Inte sällan blir ju religionen ett sätt att försnäva livet. Vi har rätt, dom har fel. Köp alla svar, tro dig veta.</p><p>Politik är också att se livet i en helhet, men även där är sikten begränsad. Tillbaka till stadgarna, ropade en veteran häromdagen. Med stadgarna som kryckor tror vi oss kunna hantera den värld vi inte längre begriper.</p><p>Vem står för helheten idag? Kanske tror vi att vi bär den inom oss, men när allting privatiseras går helheten förlorad. Jag ser vad jag vill se och bygger upp min egen värld. Jag tror på min bild av Gud och min bild av verkligheten. Till och med moralen blir hemvävd.</p><p>Den religiösa, politiska och moraliska privatiseringen ökar vår hemlöshet. Var finns det gemensamma rummet? De gemensamma angelägenheterna, principerna och visionerna? Var finns den kraft som kan hämtas utifrån, inte bara inifrån?</p><p>Kanske politikens och religionens framtid ligger i just detta; behovet av att synliggöra det gemensamma och hämta styrka från andra. När institutioner faller, bygger vi samtidigt nya just för att vi behöver institutionens väggar. Väggar att både i trygghet luta oss emot och slå våra pannor blodiga emot. Orienteringspunkter i tiden.</p><p>Att se livet i sin helhet är att se sin egen roll. Vi är droppar i havet men oersättliga länkar i en kedja. Inte alltings början och slut, men allting däremellan. Bokstäverna mellan grekiskans A och O.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Död]]></title>
            <link>https://sasjo.github.io/gunnarsjoberg.se/dod</link>
            <guid>dod</guid>
            <pubDate>Thu, 23 Sep 1999 00:00:00 GMT</pubDate>
            <description><![CDATA[Jag var på en fest och mötte en kvinna som sa att hon hade en djävul i sin skalle. Det var en tumör som inte gick att få bort. Jag lever, sa hon, och höjde sitt glas. Jag lever till dess att jag dör.]]></description>
            <content:encoded><![CDATA[<p>Jag var på en fest och mötte en kvinna som sa att hon hade en djävul i sin skalle. Det var en tumör som inte gick att få bort. Jag lever, sa hon, och höjde sitt glas. Jag lever till dess att jag dör.</p><p>Några dagar senare såg jag en tolvåring sälja döden för femton spänn styck. I bästa langarstil stod han vid Shopping och krängde Prince utan filter. Runtomkring stod jämngamla flickor med Hubba Bubba i mun och solsken i blick.</p><p>Jag suckade och tänkte: denna död, denna ständiga död. Jag möter den nästan varje dag. I vännen som sakta förtärs av sin cancer, i tårarna hos barnen som mist sin mor, i skriket från mannen som plötsligt förstår. </p><p>I en tid när vi tror att allting är möjligt är döden det stora misslyckandet. Vi vet att den finns där, som ett virus som kan krossa alla kalkyler. En spricka i fasaden, ett tomrum i själen. Så vi flyr och förnekar. Länge leve odödligheten! Kom låt oss bygga oss ett torn som räcker ända upp till himlen! </p><p>Medan vi flyr fortsätter döden sitt smärtsamma verk. Den ger och tar, stoppar lidande och krossar drömmar. Och visst, ibland är döden vacker. Ett löv som faller, en torkad ros. Men ingen naturlyrik kan fånga smärtan i det mänskliga avklädandet. Ja, möjligen bilden av stormen som slår oss till marken. Och kanske är det först när vi ligger ner som vi kan ana livets och dödens gemensamma hemlighet: Att vetekornet måste falla till marken för att ge liv. </p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Levande musiker]]></title>
            <link>https://sasjo.github.io/gunnarsjoberg.se/levande-musiker</link>
            <guid>levande-musiker</guid>
            <pubDate>Thu, 23 Sep 1999 00:00:00 GMT</pubDate>
            <description><![CDATA[Jag gillar soffor men har lite svårare för soffprogram. Alltså den typ av TV-program som bygger på att ett antal gäster ska säga kärnfulla saker om en mängd olika ämnen samtidigt som dom sitter bekvämt tillbakalutade i en pösig soffa. Det låter, men det blir sällan mycket sagt.]]></description>
            <content:encoded><![CDATA[<p>Jag gillar soffor men har lite svårare för soffprogram. Alltså den typ av TV-program som bygger på att ett antal gäster ska säga kärnfulla saker om en mängd olika ämnen samtidigt som dom sitter bekvämt tillbakalutade i en pösig soffa. Det låter, men det blir sällan mycket sagt.</p><p>Viktiga saker sägs ofta i en viskning. Det tycks programmakarna bakom det Umeå-producerade ”Skåpet”, SVT, ha tagit fasta på. I en studiomiljö som inbjuder till samtal mötte programledaren Lotta Bromé musikern Tomas Di Leva. Några gånger har jag sett och hört intervjuer med Di Leva där intervjuaren förlorat sig själv i beundran av denne mästare av både plattityder och vishetsord. Lotta Bromé närmade sig Di Leva med respekt både för honom, sig själv och TV-tittaren. Följden blev ett mycket givande program.</p><p>Tomas Di Leva har ett huvudbudskap som han förmedlar i allt det han gör och är: rätten att få vara sig själv. Med hela kroppen som ett leende sade han att alla hjärtan har en unik dröm. Livet handlar om att finna den drömmen och att våga följa den. Många har sagt det förut, men Di Leva gör det på ett sätt som når ut. Dessutom är han kompromisslös – trots att han i flera sammanhang ikläds rollen som herr Konstig vägrar han ge vika för konventionens och kommersialismens krav. </p><p>Den senaste tiden har SVT erbjudit ännu ett möte med en kompromisslös musiker. Björn Afzelius, som avled i februari, porträtterades både kärleksfullt och distanserat i programmet ”Sjung ingen lovsång”. Det blev ett program om kamratskap, kamp och konsten att bejaka livet. Även Afzelius provocerade många med sin blandning av kompromisslöshet och närmast naiva öppenhet. För vänsterrörelsen var han för liberal, för de konservativa för radikal och för musikrecensenterna för banal. Men ändå, och kanske just därför, älskad av många. </p><p>Björn Afzelius ägde en förunderlig förmåga att sätta ord på det som är värt att hålla fast vid. Genom vännernas berättelser fick vi en skymt av hans tuffa uppväxt. Och visst är det som hans bror sade, att det egna lidandet är en förutsättning för att kunna känna medlidande. Det vi känner igen i Afzelius texter, är kanske just de sanningar och frågor vi alltför sällan vågar uttrycka.</p><p>Det var två program där mycket viktigt sades utan att en enda soffa syntes. Soffan återfanns däremot i kulturprogrammet Centrum, där kvällstidningsjournalistik debatterades. Frilansjournalisten Po Tidholm var härligt upprörd över kvällstidningarnas dubbelmoral och skeva verklighetsbeskrivning. Han sade att Sverige ser annorlunda ut i kvällstidningarna och oroades för att människor baserar sin världsbild på dem.</p><p>Saker är inte sanna bara för att de stått i tidningen eller hörts på TV. Däremot är det nog sant att jorden mår dåligt, för det har både Afzelius och Di Leva sagt.</p><p>/Gunnar Sjöberg</p>]]></content:encoded>
            <category>Kyrkans Tidning, TV-krönikor</category>
        </item>
        <item>
            <title><![CDATA[Vrede]]></title>
            <link>https://sasjo.github.io/gunnarsjoberg.se/vrede</link>
            <guid>vrede</guid>
            <pubDate>Sun, 29 Aug 1999 00:00:00 GMT</pubDate>
            <description><![CDATA[För ett tag sedan ansvarade jag för en radiogudstjänst som handlade om att älska barnen och svagheten inom en själv. Bra och fint sa några som lyssnade.]]></description>
            <content:encoded><![CDATA[<p>För ett tag sedan ansvarade jag för en radiogudstjänst som handlade om att älska barnen och svagheten inom en själv. Bra och fint sa några som lyssnade. </p><p>Annars var det tyst, bara några konstiga telefonsamtal. Genast ringde en kvinna som hade en metod för hur man skapar en sund själ i en sund kropp. Hon påstod sig vara Gud. Senare en man som sobert frågade hur man går ur Svenska Kyrkan. Genom dörren tänkte jag, men hänvisade till skattekontoret. Han svor över bögbiskopen som styr kyrkan och svor igen över att bögar och lesbianer snart besitter alla poster i kyrkan. </p><p>Några dagar senare fick jag ett brev med anonym avsändare. Det var som en anklagelseakt med en osalig blandning av glåpord och bibelord. Tonen var hård som hammarslag och ur kuvertet strömmade en doft av svavel och bränd mark.</p><p>Jag tänkte: Varför all denna vrede, denna intolerans? Varifrån kommer den? Är det utanförskap det handlar om? Att allting plötsligt förändrats utan att någon frågat just mig om lov?</p><p>Det måste vara tungt att ha så mycket att hålla fast vid. Så många principer, dogmer, rutiner. Varför inte öppna sig och släppa in livet? Se på liljorna på marken och himlens alla fåglar. Plocka ax på sabbaten och låta sig beröras av det som sker idag. </p><p>Ingen har sagt det bättre än Ulf Lundell: Vacker den som reser sig, som vågar tro. Som törs ett ja i alla nej, som vågar bygga bro. Vacker den som är sårbar, vacker den som ser.</p><p>Jo förresten, möjligen Lina Sandell: Öppnade ögon, Herre mig giv.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Hästar, hattar och en helig våg]]></title>
            <link>https://sasjo.github.io/gunnarsjoberg.se/hastar-hattar-och-en-helig-vag</link>
            <guid>hastar-hattar-och-en-helig-vag</guid>
            <pubDate>Thu, 19 Aug 1999 00:00:00 GMT</pubDate>
            <description><![CDATA[Hur många föreläsningar har inte handlat om att ”vi lever i en tid som ständigt förändras”. Hur många kurser har inte annonserats som handlar om hur vi ska möta den nya tiden. Och hur många suckar har inte hörts kring det faktum att inget längre är som förr.]]></description>
            <content:encoded><![CDATA[<p>Hur många föreläsningar har inte handlat om att ”vi lever i en tid som ständigt förändras”. Hur många kurser har inte annonserats som handlar om hur vi ska möta den nya tiden. Och hur många suckar har inte hörts kring det faktum att inget längre är som förr.</p><p>Mitt i föränderligheten rider Zeb Macahan in på en tjugo år gammal häst. Åtminstone är TV-serien så gammal – hur gammal Zeb är vågar jag inte tänka. Den gamla western-serien har varit sommarens främsta spänningsföljetong. Jag såg de fem första avsnitten, försökte entusiasmera mina tonåringar för det som jag tyckte var en klassiker men när den där ryske tsaren eller vad han nu var red in gav även jag upp. Nånstans kändes det konstigt att ägna flera timmar varje helg åt något så gammalt. Och det känns fortfarande konstigt att ett vanligt samtalsämne sommaren 1999 har varit vad som ska hända i nästa avsnitt, när det redan har sänts för 20 år sedan.</p><p>En aning konstigt kändes det också att lyssna till mr Platt i en underbar dokumentär om Amish-folket i USA. Dokumentären var engelsk och därmed välproducerad, mycket bra och därmed med en mycket sen sändningstid. Mr Platt, som tillhörde Amish, menade att även Amishfolket måste ta hänsyn till att tiderna förändras. Redan nu är rörelsen splittrad i en ny och gammal grupp – den nya har bl a accepterat elektricitet. Det kommer en tid, sa Platt och rättade till den karaktäristiska hatten, när också vi måste ta till oss det nya, men det centrala och gemensamma får vara oförändrat. Dit räknade han gudstjänsten, som firas på samma sätt som för mycket mer än tjugo år sedan. </p><p>Mr Platt var sympatisk men samtidigt var det tragiskt att se hur deras tro och livsstil reduceras till turistattraktion och en pittoresk påminnelse om flydda tider.</p><p>Kommer kyrkorna i Sverige att gå samma öde till mötes? Nja, kanske inte men idag förvandlas missionshus till loppmarknader och bostäder. Med det konstaterandet inleddes det TV-sända samtalet ”Behövs kyrkan” i anslutning till det ekumeniska mötet L99<!-- -->.<!-- --> Programmet var annonserat som debatt, men blev ett seriöst och eftertänksamt samtal under proffsig ledning av Annika Hagström. Gästerna lyssnade till varandra och sa många kloka saker. Tomas Andersson Wij var en ny och spännande bekantskap – tänkvärd och välformulerad. Han slog bl a ett slag för institutionen - kyrkan är en vågrörelse in mot heligheten, sa han. Även den som sitter längst bak kan vara med i rörelsen.</p><p>För en gångs skull fylldes jag av hopp efter ett TV-program om kyrkans roll. Det var befriande att slippa ältandet av skandaler och det destruktiva självömkande som så ofta präglar kyrkliga företrädares analys. Tiderna förändras och kyrkan med den. Kanske är det snart bara på TV man kan få se trista repriser.</p><p>/Gunnar Sjöberg</p>]]></content:encoded>
            <category>Kyrkans Tidning, TV-krönikor</category>
        </item>
        <item>
            <title><![CDATA[Kärlek]]></title>
            <link>https://sasjo.github.io/gunnarsjoberg.se/karlek</link>
            <guid>karlek</guid>
            <pubDate>Fri, 28 May 1999 00:00:00 GMT</pubDate>
            <description><![CDATA[Vem kan man tro på i en så trolös tid som vår? När alla tuvor sjunker och inte ens ekot vågar svara ja? Var finns de band som håller?]]></description>
            <content:encoded><![CDATA[<p>Vem kan man tro på i en så trolös tid som vår? När alla tuvor sjunker och inte ens ekot vågar svara ja? Var finns de band som håller?</p><p>Jag var på guldbröllopsfest och upptäckte att bandet finns mitt ibland oss. Dom har varit gifta i femtio år, ett par i femtiosju och ett halvt. Som en stad på berget kan dom hjälpa oss andra att hitta fram, hem eller tillbaka. </p><p>Jag har sett deras kärlek i tjugofem år. Sett hans hand försiktigt smeka hennes långa hals, sett pliret i ögonen och hört det fnitter som bara kan komma inifrån. Jag har hört henne säga ”men Allan” och sett hans leende svar bakom uppkurade axlar. Jag har känt deras respekt för varandra, deras lyhördhet och tillit. Två människor, en ande.</p><p>Det finns ingen sång som kan fånga deras femtio år av gemensamhet. Ingen film, ingen bok, ingen dikt. Deras gamla kärlek är lika levande och ny som varje dags gryning. Lika självklar, lika överraskande.</p><p>Men vad är kärlek i en tid när vi säger oss älska cornflakes? Vad är extas när vi dyrkar ett popband? Vad är hållbarhet när en mattaffär påstår sig kunna spränga stan? Det räcker inte med att skrika - vi måste ta i så vi spricker. Finns det nåt ord som kan rymma de dom delar tillsammans?</p><p>Kanske behövs det inga ord. Det räcker med ett löfte, det dom gett varandra och vars vittnen är vi. Deras gamla kärlek rostar aldrig. Den lyser som en diamant, som en stad på ett berg. Deras löfte är guld värt.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Tillflykt]]></title>
            <link>https://sasjo.github.io/gunnarsjoberg.se/tillflykt</link>
            <guid>tillflykt</guid>
            <pubDate>Mon, 10 May 1999 00:00:00 GMT</pubDate>
            <description><![CDATA[Det finns en by strax norr om Vindeln som heter Tillflykten. Där måste vara vacker, vänligt och vilsamt. Gott om väggar för både lä, skugga och sol.]]></description>
            <content:encoded><![CDATA[<p>Det finns en by strax norr om Vindeln som heter Tillflykten. Där måste vara vacker, vänligt och vilsamt. Gott om väggar för både lä, skugga och sol.</p><p>En frisk källa behöver både inflöde och utflöde. På samma sätt behöver alla, förr eller senare, en tillflyktsort. Någonstans att andas in, gömma sig, bara vara. Ett inre rum eller ett yttre. Ett andrum.</p><p>Fast vi egentligen vet bättre, hetsar vi varandra att ständigt vara på G. På topp. Ta vara på alla möjligheter. Vara uppkopplad, uppdaterad, upplyst. Och uppjagad.</p><p>Ock visst, det är bra om vi kan ta vara på varje dag som vore det den sista. Men å andra sidan; Vad är det för fel i att tillbringa den sista av livets alla dagar i solsken mot en lävägg i en by strax norr om Vindeln som heter Tillflykten.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Misstag]]></title>
            <link>https://sasjo.github.io/gunnarsjoberg.se/misstag</link>
            <guid>misstag</guid>
            <pubDate>Tue, 06 Apr 1999 00:00:00 GMT</pubDate>
            <description><![CDATA[Helgonen skrattar åt sina misstag, men vi som inte är heliga blir bara arga. För vi vill ju att allt ska vara perfekt. På provet ska det vara 48 poäng av 48 möjliga. MVG. Man ska väga precis på tabell annars är det övervikt eller undervikt. En repa på bilen ger blödande magsår och fukt i ett hus är varje vuxens fasa. För att inte tala om den dag epostfunktionen slutar fungera eller räntorna börjar stiga.]]></description>
            <content:encoded><![CDATA[<p>Helgonen skrattar åt sina misstag, men vi som inte är heliga blir bara arga. För vi vill ju att allt ska vara perfekt. På provet ska det vara 48 poäng av 48 möjliga. MVG. Man ska väga precis på tabell annars är det övervikt eller undervikt. En repa på bilen ger blödande magsår och fukt i ett hus är varje vuxens fasa. För att inte tala om den dag epostfunktionen slutar fungera eller räntorna börjar stiga.</p><p>Vi söker det perfekta och i ett sånt läge finns varken rum för motgång eller misstag. En bra sommar är en sommar utan regn och ett lyckligt liv är ett liv utan olycka. Så därför flyr vi, eller snarare håller oss undan. Vi vill inte prata om tråkigheter – möjligen kan vi se dem på bio i en amerikansk film. För då vet vi ju att det slutar lyckligt. Gud bevare oss för olyckliga slut, eller ännu värre, slut som man inte riktigt förstår. Ett bra liv är ett tryggt liv och ett tryggt liv är när vi vet vad som finns bakom knuten.</p><p>Vi inte bara flyr, vi söker också metoder som ska garantera vår lycka. Vi binder räntan, skaffar kapitalförsäkring och förmånligt pensionsavtal. Vi springer sju varv runt kvarteret, käkar Herbalife och mediterar på japanska. Eller så bygger vi en mur kring vår egen livstolkning. Vi umgås med dom som tycker likadant, suckar över dagens ungdom eller dagens präster eller dagens musik eller dagens politiker eller dagens föräldrar eller dagens skola eller vad det nu är som var mycket bättre förr.</p><p>Helgonen skrattar åt sina misstag. Sokrates sa att den visaste människan är den som inser att hon ingenting vet. Fullkomligheten är fördold och förnekandet av detta är människans största misstag.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Helighet]]></title>
            <link>https://sasjo.github.io/gunnarsjoberg.se/helighet</link>
            <guid>helighet</guid>
            <pubDate>Mon, 22 Mar 1999 00:00:00 GMT</pubDate>
            <description><![CDATA[På El Molinos i Nerja i södra Spanien vet man vad helighet är. Baren är fylld av människor och det är allsång och solosång, fingerdans och magdans och liv i överflöd.]]></description>
            <content:encoded><![CDATA[<p>På El Molinos i Nerja i södra Spanien vet man vad helighet är. Baren är fylld av människor och det är allsång och solosång, fingerdans och magdans och liv i överflöd.</p><p>Klockan tolv på natten tystnar musiken. Dansen upphör och lamporna släcks. En spotlight tänds och riktas mot hörnet där vi sitter. Ovanför oss, på en gjuten avsats, brinner levande ljus för den heliga modern Maria. Det är stilla en stund, sedan sjungs en hyllningssång till den kvinna som burit gudomligheten inom sig. Applåder och jubel följer på sången, sedan fortsätter allt som förut.</p><p>Helighet handlar om gränsöverskridande och det var det vi var med om. Det var inte längre antingen eller, fromt eller ofromt, kyrkan eller världen, gudomligt eller mänskligt. Det var både ock. Inte två världar, utan en enda. Närhet mitt i avståndet, gudomligt mitt i det mänskliga. Under den korta stunden av stillhet hann jag tänka fem ord: I detta också, även här.</p><p>Närhet förutsätter distans. Somligt syns bättre på avstånd och den som inte kan skratta åt sig själv har inte förstått livets allvar. Helighetens motsats är de som tror sig vara Gud. De enda som har rätt, den enda vägens vandrare. De som står över all mänsklig svaghet.</p><p>Allt ljus på madonnan. Kanske var meningen den att påminna om någonting annat. Att det mitt i det myckna finns något mer. Ett djup under ytan, en inre puls i allt liv. Ett löfte om återställd balans.</p><p>Några dagar senare läser jag en bok av Peter Halldorf. ”Vi är mer än vi har blivit” skriver han om oss människor. Jag minns natten på El Molinos och tänker att för de flesta av oss är nog hela livet mer än det har blivit. Vi ser avstånden och bristerna, sträcker oss mot fullkomligheten men snavar på första steget. Dessutom är vi duktiga på att påminna varandra om allt som blev fel. </p><p>Och visst, ingen av oss är mer än människa. Men vi kan åtminstone försöka bli mera människa.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Balans]]></title>
            <link>https://sasjo.github.io/gunnarsjoberg.se/balans</link>
            <guid>balans</guid>
            <pubDate>Mon, 08 Feb 1999 00:00:00 GMT</pubDate>
            <description><![CDATA[Denna kyliga vinter gäller det att leva nära livets varma källor. Så medan rullgardinens nerdragna läge ännu ger rum för minnen och drömmar, vandrar tankarna till en av förra sommarens tidigaste morgnar.]]></description>
            <content:encoded><![CDATA[<p>Denna kyliga vinter gäller det att leva nära livets varma källor. Så medan rullgardinens nerdragna läge ännu ger rum för minnen och drömmar, vandrar tankarna till en av förra sommarens tidigaste morgnar. </p><p>Det var i södra Toscana och jag var på väg till staden för att lämna av min son som var ute på tågluff. De fem milen tillbaka till bergsbyn var krokiga, guppiga och smala. Jag körde sakta och njöt av den ännu svala luften. Fälten bredde ut sig och bönderna arbetade långsamt och metodiskt med skörden. Skönheten och lugnet var bedövande.</p><p>Jag slog på radion och ut ur högtalarna ljöd Madonnas Ray of light. Jag såg hennes video för mitt inre – den där allting rusar fram huller om buller. Livet ska levas fort och Tempo är vår Gud. </p><p>Det var en märklig upplevelse. Bilen blev som en ficka mitt i tiden. Jag tänkte på alla gånger vi säger att tiden är dyrbar och att så mycket därför handlar om att jaga nåt att fylla den med. Vad har du gjort idag, vad ska du göra i kväll, till sommaren, nästa jul, år 2000? Kom igen, man lever bara en gång. </p><p>Medan Madonna sjöng smyckade bönderna sina kullar med nakna och vackert hoprullade höbalar. För att förstärka kontrasten skruvade jag upp ljudet på stereon och sänkte farten en aning. Det är det här som det handlar om, tänkte jag. Inte att bromsa in och dra sig undan. Inte att gasa på och rusa framåt. Utan att finna vilan mitt i oron. Hitta balansen.</p><p>Att ta vara på tiden är att upptäcka pauserna. </p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Skugga]]></title>
            <link>https://sasjo.github.io/gunnarsjoberg.se/skugga</link>
            <guid>skugga</guid>
            <pubDate>Mon, 25 Jan 1999 00:00:00 GMT</pubDate>
            <description><![CDATA[Jag mötte en vandrande affärsidé, en ekonom som målade upp sin framtidsvision. Framtiden ligger för de entreprenuriella sa han och det var då min blyertspenna gick sönder. Framtiden ligger för de som vågar ta för sig och sticka ut. De som kan inta en scen eller åtminstone ett rum på trettio snabba sekunder. De som kan presentera sig själva i fem intensiva minuter. De som vågar vara lite galna sa han och stötte skrevet mot en dam på första parkett. Lite crazy. Eller sexy som han också sa. Det var då, just då, jag blev trött.]]></description>
            <content:encoded><![CDATA[<p>Jag mötte en vandrande affärsidé, en ekonom som målade upp sin framtidsvision. Framtiden ligger för de entreprenuriella sa han och det var då min blyertspenna gick sönder. Framtiden ligger för de som vågar ta för sig och sticka ut. De som kan inta en scen eller åtminstone ett rum på trettio snabba sekunder. De som kan presentera sig själva i fem intensiva minuter. De som vågar vara lite galna sa han och stötte skrevet mot en dam på första parkett. Lite crazy. Eller sexy som han också sa. Det var då, just då, jag blev trött.</p><p>Visst var han orginell. Men å andra sidan – är man två meter lång är det lätt att sticka ut. Vad han sa var egentligen vad alla andra framtidsprofeter säger. Eller kanske det är de som säger som han. Jag bara undrar över hur så många kan vara så säkra på det enda vi inte vet någonting om. </p><p>Medan han fortsatte prata började jag tänka hädiska tankar. Tänk om framtiden inte alls ligger för de entreprenuriella.. Inte för den företagsamme utan för den fundersamme. Inte för den som tar för sig utan för den som står bakom. Den som erkänner sitt beroende av andra. Tänk om framtiden ligger för de som lever i skuggan av alla strålkastare och visioner. </p><p>Vad hjälper det en människa om hon vinner allas uppmärksamhet men förlorar sin själ? När vinden börjar blåsa handlar det om att stå stadigt. En framtidens stigfinnare måste känna sina rötter.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Fallen ängel]]></title>
            <link>https://sasjo.github.io/gunnarsjoberg.se/fallen-angel</link>
            <guid>fallen-angel</guid>
            <pubDate>Mon, 07 Dec 1998 00:00:00 GMT</pubDate>
            <description><![CDATA[Läste i en reklambroschyr att tomten ”påminner oss om julens största budskap. Att äta många pepparkakor och vara snäll”. Julevangelium enligt Mammon. För att få oss att stå ut i mörkret kränger de nitton meters lysdioder och en porslinsängel för 249 spänn. Jag tror det är en fallen ängel.]]></description>
            <content:encoded><![CDATA[<p>Läste i en reklambroschyr att tomten ”påminner oss om julens största budskap. Att äta många pepparkakor och vara snäll”. Julevangelium enligt Mammon. För att få oss att stå ut i mörkret kränger de nitton meters lysdioder och en porslinsängel för 249 spänn. Jag tror det är en fallen ängel.</p><p>Födelsegrottan har blivit som en bakelse av Gaudi. En sockersöt Maria, Josef som snickrar pepparkakshus och i krubban ett stillsamt barn av marsipan. På ängen dansar herdarna som små grodor medan änglarna sjunger Räven raskar. Och kungarna de komma, de komma från pepparkakeland.</p><p>Hur hamnade vi här frågar Ulf Lundell och det är lätt att sjunga med.</p><p>I jul ska jag bränna alla pepparkakor, hänga alla änglar och släcka alla ljus. Slänga allt som skymmer sikten och se vad som gömmer sig bakom tomheten. Låta nya tankar födas och se vart de leder. Vara en vis man.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Döda känslor]]></title>
            <link>https://sasjo.github.io/gunnarsjoberg.se/doda-kanslor</link>
            <guid>doda-kanslor</guid>
            <pubDate>Mon, 26 Oct 1998 00:00:00 GMT</pubDate>
            <description><![CDATA[På Alla Helgons Dag bländar oss kyrkogården med sin skönhet och sorg. I de fladdrande ljusen kan vi ana den ensammes saknad. Långsamma steg, lågmälda samtal. Men i mörkret slår hjärtat snabba slag.]]></description>
            <content:encoded><![CDATA[<p>På Alla Helgons Dag bländar oss kyrkogården med sin skönhet och sorg. I de fladdrande ljusen kan vi ana den ensammes saknad. Långsamma steg, lågmälda samtal. Men i mörkret slår hjärtat snabba slag.</p><p>Riten är en krycka för sargade känslor. Den hjälper oss att hantera det svårhanterliga. Vi tänder ljus, minns och gråter, minns och gläds. Den som inte har någon att sörja kan sörja de som sörjer. Ta till sig av andras smärta.</p><p>Samtidigt, på en annan plats, en annan kyrkogård, är trängseln kaotisk. Snabba steg med varor och vagnar. Det är Alla Konsumenters Dag. I entrén möts jag av en urgröpt och fånigt leende pumpa. Som en bild för vår tid. Den illa dolda tomheten. </p><p>Jag säger ingenting om pumpor. De ser inte särskilt goda ut men å andra sidan får man mycket pumpa för pengarna. Vad jag undrar över är vad vi ger våra barn. Är det mer skrik och upptåg de behöver? Fler ansiktsmasker, färre ansiktsuttryck.</p><p>Vi importerar Kalle Anka-riter som möjligen lär oss hantera ytan. På Alla Själars Dag fylls själens tomrum av barn som skriker Spök och tigger lösgodis. Hur ger vi dem en känsla för andras smärta, för mörkret, stillheten och den verkliga döden. När får barnen lyssna till kyrkogårdens tystnad? Vad är det vi flyr ifrån?</p><p>På kvällen återvänder jag till graven. Tänder ett nytt ljus, inte bara för pappa utan också för sorgen över sakernas tillstånd. Den döende känslan för andra.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Löften]]></title>
            <link>https://sasjo.github.io/gunnarsjoberg.se/loften</link>
            <guid>loften</guid>
            <pubDate>Fri, 16 Oct 1998 00:00:00 GMT</pubDate>
            <description><![CDATA[Några lever på minnen, andra på sitt hopp. Jag försöker leva på båda. När höstmörkret rullar in hämtar jag styrka ur minnet. Jag minns de dagar som gjorde så vacker entré i Toscana. Det var då det var som vackrast - långsamt och plötsligt på en och samma gång. Ljuset med sitt smygande anfall gav inte mörkret en chans. Inte heller den fuktighet och klibbighet som dragit in under de nattsvarta timmarna. Det var som om allting hade premiär – nya skiftningar, nya dofter, nya vinklar. Som en skönhetstävling mellan veckans alla dagar.]]></description>
            <content:encoded><![CDATA[<p>Några lever på minnen, andra på sitt hopp. Jag försöker leva på båda. När höstmörkret rullar in hämtar jag styrka ur minnet. Jag minns de dagar som gjorde så vacker entré i Toscana. Det var då det var som vackrast - långsamt och plötsligt på en och samma gång. Ljuset med sitt smygande anfall gav inte mörkret en chans. Inte heller den fuktighet och klibbighet som dragit in under de nattsvarta timmarna. Det var som om allting hade premiär – nya skiftningar, nya dofter, nya vinklar. Som en skönhetstävling mellan veckans alla dagar.</p><p>Sådana morgnar var det lätt att glädjas med fåglarna. De sjöng hela tonskalan medan himlen målade hela färgskalan. De mjuka kullarna gjorde sig fina och solrosorna sträckte sig mot solen. Det var tid för skörd.</p><p>Väl hemma hör jag suckar över ännu en ny måndag. På arbetsplatser hänger muckskyltar som räknar dagar till semester eller sextiofem. Vi sparar och gnetar och jämför upplägg på vår avtalspension. Restresor annonseras och vi vill bort, bort, bort. Slippa, slippa, slippa. </p><p>För att behålla perspektivet och någon slags glädje köper jag en gammaldags almanacka och låter en måndag bli veckans röda dag. Jag köper gula rosor på en torsdag och bjuder på vitt till tisdagens kyckling. Om morgnarna tar jag trotsiga turer över Bergnäsbron mest för att minnas vad jag anat i Toscana. Det finns en hemlighet som döljer sig i naturen - i ljusets seger och solrosens följsamhet, i vinden som banar väg och snön som täcker över. Löften om en fortsättning och en vändning. Ett slut och alltings början. </p><p>Morgonen bär med sig löften även i norr.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Tomhet]]></title>
            <link>https://sasjo.github.io/gunnarsjoberg.se/tomhet</link>
            <guid>tomhet</guid>
            <pubDate>Mon, 05 Oct 1998 00:00:00 GMT</pubDate>
            <description><![CDATA[Vi väjer inte för de svåra frågorna. Ungefär så kan det låta när ett nytt pratprogram introduceras på TV. Sedan ägnas tre minuter åt aneroxi, fyra åt mamman som förlorade sitt barn, åtta minuter åt Spice Girls splittring, sju åt frågan om självmord bland unga, fem åt underbemanningen inom vården. Mitt i alltihop en treminuters video med Be Witched. Man tackar. 30 minuter om allt men ändå ingenting.]]></description>
            <content:encoded><![CDATA[<p>Vi väjer inte för de svåra frågorna. Ungefär så kan det låta när ett nytt pratprogram introduceras på TV. Sedan ägnas tre minuter åt aneroxi, fyra åt mamman som förlorade sitt barn, åtta minuter åt Spice Girls splittring, sju åt frågan om självmord bland unga, fem åt underbemanningen inom vården. Mitt i alltihop en treminuters video med Be Witched. Man tackar. 30 minuter om allt men ändå ingenting.</p><p>Det finns skäl att frukta den dag då ytan blir själva innehållet. Då man kallas ”djup” bara för att man sett en fransk film och inte asgarvar åt allt. Om vi aldrig ger oss tid till eftertanke, står vi dåligt rustade den dag livet slår undan fötterna för oss. För det finns sådant vi aldrig kan rusa ifrån. Döden till exempel. </p><p>Å andra sidan lugnas många av det ständiga pladdret. Pratkvarnen döljer osäkerheten och lyssnaren stillar sin oro. Vad ska sägas när orden tagit slut? Vad ska höras när pratet har tystnat? Båda fruktar den tystnad som avslöjar tomheten.</p><p>Så talare jag är, försöker jag lära mig konsten att sätta punkt. Inte för att avsluta utan för att släppa en tråd. Våga låta tanken hänga kvar, ta en annan riktning, växa. </p><p>Det är inte vad som står före en punkt som är det viktiga. Det är vad som kommer efter. </p><p>Punkt slut.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Sorg]]></title>
            <link>https://sasjo.github.io/gunnarsjoberg.se/sorg</link>
            <guid>sorg</guid>
            <pubDate>Mon, 14 Sep 1998 00:00:00 GMT</pubDate>
            <description><![CDATA[I sommar har himlen fällt många tårar. Tänk om regnet vill påminna oss om rätten att gråta. Om tillåten sorg.]]></description>
            <content:encoded><![CDATA[<p>I sommar har himlen fällt många tårar. Tänk om regnet vill påminna oss om rätten att gråta. Om tillåten sorg.</p><p>Visst ser hon friskare ut nu, viskar vännerna om änkan. Hon har fått tillbaka färgen i ansiktet. Vi pratar om sorgen som vore den en sjukdom, något som kan botas med positiva tankar, förnekelse eller tre dagars vila. Hon tar det bra, säger vi om den som inte kan gråta. Att vara stark är att inte visa några känslor. Konstgjord andlighet lär ut konstgjord andning som livsstrategi. Så hanterar du dina känslor - sorg och skuld är bara negativa tankeimpulser. Lär dig konsten att stoppa undan och gå vidare. </p><p>Men det finns bara en väg ur sorgen och det är genom den. Att låta smärtan forma om livet. Tiden läker inte alla sår, men vi kan möjligen lära oss att leva med dem. Ansiktets färg blir aldrig densamma hos den sörjande. Sorgen tillför nya färger och det gåtfulla är att livet efteråt kan te sig inte bara annorlunda utan också skönt. Sorgen helar och bildar helhet.</p><p>Och medan jag skriver byter sommaren om till höst. Löv faller.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Vägen tillbaka, kl 07:40 den 27 april 1997]]></title>
            <link>https://sasjo.github.io/gunnarsjoberg.se/vagen-tillbaka-kl-07-40-den-27-april-1997</link>
            <guid>vagen-tillbaka-kl-07-40-den-27-april-1997</guid>
            <pubDate>Mon, 14 Sep 1998 00:00:00 GMT</pubDate>
            <description><![CDATA[Jag skulle alltså komma tillbaka. Efter sju år som företagare, en konsult av fem som arbetat med samhällsutveckling på europeisk nivå. Dags att byta om. Damma av prästkragen och lägga alla konferensmappar i en låda. Byta Bryssel mot Bergnäset och en massa prat mot en massa göra. Distans mot närhet. Klart att hjärtat klappade. Nu skulle jag vara mer reell och mindre generell.]]></description>
            <content:encoded><![CDATA[<p>Jag skulle alltså komma tillbaka. Efter sju år som företagare, en konsult av fem som arbetat med samhällsutveckling på europeisk nivå. Dags att byta om. Damma av prästkragen och lägga alla konferensmappar i en låda. Byta Bryssel mot Bergnäset och en massa prat mot en massa göra. Distans mot närhet. Klart att hjärtat klappade. Nu skulle jag vara mer reell och mindre generell.</p><p>Jag klädde mig ordentligt - tog ut både sorgen och glädjen i förskott. ”Vägen tillbaka” skrev jag på datorn och markerade en egen fil. Klockan var 07:40 en kylig vårdag 1997 och livet låg lika öppet som dokumentet på datorn. Tanken var att sätta ord på känslan. Jag lyssnade till Lundell, Springsteen, Cockburn och Clapton. Män som vet vad avsked är och känt våndan av nya steg. Det tog mig 120 dagar och 120 nätter. </p><p>Vad skulle jag möta och mötas av? Ett ”komma här och komma” redan på kyrktrappen? Eller palmblad och kvistar? En annan kyrka eller den gamla vanliga? Jag mötte förvåning och förväntan.</p><p>Förvåningen stod mina förra kollegor för. De präster jag tog avsked av sommaren 92 och sen dess stött på bara ibland. Stundtals har jag tänkt att våra vägar korsat varandra märkligt sällan. Jag trodde banden skulle vara starkare – att jag skulle behöva kyrkan och kyrkan mig. Kanske var det naivt. Jag insåg ganska snart att antingen är man med eller inte. En del av det slutna systemet eller ingen del alls.</p><p>Va, vill du komma tillbaka! Längtade du hem? Jag hörde kommentarer som vore jag en förlorad son. Jag har inte längtat hem, men ibland känt en saknad. En saknad efter den gemensamma kampen för Gud och en saknad efter ett altare. Jag har försökt hålla fast, bevarat vanan. Gått i kyrkan, läst Kyrkans Tidning, suttit i kyrkofullmäktige. Brytt mig och, innerst inne, aldrig känt mig varken förlorad eller borta. Snarare närmare. Att leva utanför kyrkan kan vara att leva närmare Gud. Det är gåtfullt; kanske smärtsamt, definitivt en välsignelse.</p><p>Förvåningen förvånade mig. Det är väl inte mer konstigt att man återvänder som präst än att man går till någonting annat? Sådant som står stilla brukar börja lukta.</p><p>Men OK, tänkte jag. Kanske självkänslan i kyrkan är lika låg som hos den som ingen bjuder upp till dans. Det är då man drar sig undan. Blir bollrädd, som Bosse Hansson skulle sagt.</p><p>I en tid då närhet är bristvara är kyrkan distanserad. Bara det är en gåta, då kyrkans innersta väsen just är närhet. Vad är inkarnation om murar aldrig rivs? Brödet om det aldrig bryts?</p><p>När jag var konsult rörde jag mig på områden där kyrkans frånvaro var ständigt närvarande. Ingen frågade var kyrkan var, men alla kände saknaden. Saknad efter innehåll, de som känner insidan och vet hur samtal förs. Den som saknar söker och den som vill bli funnen håller sig framme. Så medan kyrkan under nittiotalet har ägnat sig åt omorganisation och internrekrytering har tomrummet intagits av ytliga etikkonsulter och new age-predikanter. </p><p>Eftersom jag besökt tomrummet och kände kyrkans skatter var jag ändå fylld av förväntan. Från ett tänkbart EU-projekt hade jag stulit formuleringen av min överlevnadsstrategi: working local, thinking global. Det kändes bra att behålla några klyschor från världen utanför. Med den världsvida kyrkan i ryggen ville jag satsa allt på det lilla distriktet. Inte låta löpsedlar om andras misstag stjäla min glädje, inte låta segheten krympa entusiasmen. Jag skulle fokusera det väsentliga. Kyrkans framtid ligger i det lokala arbetet.</p><p>Språket är en annan nyckel. Ord kan bjuda in, ord kan stänga ute. Kanske kyrkans dilemma är prästens svada och tron att man alltid måste ha nåt att säga. Ur övertro på ordet följer högljuddhet. Det som inte sägs kan ju inte förstås och om ingen lyssnar så skriker vi högre. </p><p>Jag ville låta tystnaden tala. Söka nya uttryck och vårda hemligheterna. Så med en nysprättad prästskjorta klev jag alltså in över tröskeln till Bergnäskyrkan, det distrikt i Nederluleå församling som gränsar till staden. Det var en tidig morgon i september 97<!-- -->.<!-- --> Jag visste sen förr att tröskeln var låg. Bergnäskyrkan har sedan den byggdes i mitten på sjuttiotalet varit sällsynt förankrad bland bergnäsborna. Även i tider av torka har familjegudstjänsterna varit välbesökta, körsångerna brusat högt och barnen sprungit ikapp i kapprummet. </p><p>Redan i hallen kände jag mig hemma. Jag mötte ordtrötthet och längtan efter närhet. Mer tid för tanke. Inga billiga trick utan klassiska handlingar. Samtal, mässa, levande ljus. Förvånansvärt självklart. Kyrkans framtid ligger i det som burit henne i alla tider. </p><p>Min förväntan möttes av en förväntan hos folket i församlingen och förskingringen. De många som bär kyrkan med sina besök och böner, sin väntan och längtan. Jag försökte att lyssna så mycket som möjligt, både på kyrktorget, i affären och på gatan. Till hjältarna i syföreningen, entusiasterna i körerna, sökarna i samtalsgruppen, föräldrarna och de många som bara kommer till parkeringen. Under en temagudstjänst i januari formulerade vi en gemensam strävan. En längtan efter ett rum – rum för samtal, tystnad, ande. Ett rum för alla sinnen. </p><p>Nu har det gått ett år och vi bygger det rummet fortfarande. Taizemässor på torsdagar, samtal på tisdagar, sånger på söndagar. Förbön, konstverk, helig dans. Barn, gamla, de däremellan. Vi lyckas och misslyckas men söker hela tiden kvalitet. Bergnäskyrkan ska vara bra.</p><p>Jag vet ännu inte om man får tänka så. Jag ser inte kvalitetskravet som en tävling i att vara bäst. Det handlar om respekt. Respekt mot kyrkvärdarna, gudstjänstbesökarna, arbetskamraterna. Och mysteriet. Vissa saker är värda att vårda.</p><p>Men ändå. Om man kan skriva i en viskning vill jag göra det. Det finns inget tolvpunktsprogram för en kyrka i tiden och framtiden. Inga patentmetoder och snabba lösningar. Självdistans tror jag är en kyrkoarbetares främsta egenskap. Att se sin egen vikt och viktlöshet. Det hänger inte på mig; kanske är det smärtsamt, definitivt en välsignelse.</p><p>/Gunnar Sjöberg</p><p>Publicerad i Luleå Stifts Årsboke Från Bygd och Vildmark 1998</p>]]></content:encoded>
            <category>Artiklar</category>
        </item>
        <item>
            <title><![CDATA[Omkörd]]></title>
            <link>https://sasjo.github.io/gunnarsjoberg.se/omkord</link>
            <guid>omkord</guid>
            <pubDate>Thu, 20 Aug 1998 00:00:00 GMT</pubDate>
            <description><![CDATA[Blev omkörd av en ryss på rakan norr om Jävre. Först såg jag det gamla bilmärket, sedan en dimma som av olja och sist landskoden: RUS. Jag skymtade också en sliten pälsmössa bakom ratten innan avståndet blev för stort.]]></description>
            <content:encoded><![CDATA[<p>Blev omkörd av en ryss på rakan norr om Jävre. Först såg jag det gamla bilmärket, sedan en dimma som av olja och sist landskoden: RUS. Jag skymtade också en sliten pälsmössa bakom ratten innan avståndet blev för stort.</p><p>Vad gör en ryss i Jävre, tänkte jag på väg mot mitt bestämda mål. Passerar naturligtvis, men varifrån och varthän? Vad har drivit honom genom hela Finland? Hur vågar han lita på sin bil? Hur långt räcker pengarna? Spelar det förresten någon roll för honom?</p><p>Jag tror han följde sin längtan och kanske landskoden antydde hans sinnesstämning: Lycko-rus. Det är klart man kör om en Volvo i det läget.</p><p>Jag tror också att han bara passerade Sverige. Ut ur krisens land på väg till det förlovade någon annanstans. Eller så hade han redan funnit det, inom sig själv.</p><p>Jag blev tvungen att parkera för att fånga tanken. Vart är jag på väg? Inte landet, partiet, kyrkan eller Luleå Hockey. Utan jag. Vad är min längtan?</p><p>Vi svenskar är bra på att följa John. Vi gör som vi inte vill bara för att inte irritera, vika av, riskera en förändring. Vi klär våra trasiga själar i frack och ökar tempot för att slippa möta tystnaden och tanken. Fyller almanackan med luft och lånar minuter av varandra. Täpper igen såret med tejp och ber till Gud att ingen ska se blodet.</p><p>Tänkte på filmen Jerry Maguire och hur jag älskade den. Tom Cruise saknade omtanken och satte tummen på krisen. Var är vår omtanke? Vänligheten? Balansen? Tiden för det vi alla längtar efter. Nu ropar vi ”kris!” så fort faxpappret är slut eller börsen sjunker en procent. </p><p>Vi jagar runt, ser oss i spegeln och frågar efter meningen. Men tomheten har ingen spegelbild.</p><p>Så jag styrde ut från P-fickan och vände tillbaka till det enda som är värt att hålla fast vid. Det handlar om att hitta sin längtan och bjuda in den i sitt liv. Och varsamt göra den till sin vän.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Älska]]></title>
            <link>https://sasjo.github.io/gunnarsjoberg.se/alska</link>
            <guid>alska</guid>
            <pubDate>Sun, 16 Aug 1998 00:00:00 GMT</pubDate>
            <description><![CDATA[Ibland kan man höra knappnålar falla. Eller var det bara förr i tiden – då farmor satt i mörkret i sitt flickrum och väntade på att farfar skulle viska gonatt bortifrån stora björken. Då bakre sätet i bussen från basketmatchen i Tärendö fylldes av den blyge pojken och den vackra flickan med hjärtan som slog för varann. Vem kan höra knappnålar falla idag?]]></description>
            <content:encoded><![CDATA[<p>Ibland kan man höra knappnålar falla. Eller var det bara förr i tiden – då farmor satt i mörkret i sitt flickrum och väntade på att farfar skulle viska gonatt bortifrån stora björken. Då bakre sätet i bussen från basketmatchen i Tärendö fylldes av den blyge pojken och den vackra flickan med hjärtan som slog för varann. Vem kan höra knappnålar falla idag?</p><p>”Man vill bli älskad, i brist därpå beundrad…” Så inleder Hjalmar Söderberg i Doktor Glas den nedåtgående spiralen av känslor. Det största hotet är att inte inge någon annan människa en enda känsla, inte ens avsky. Att vara en nolla. Ändå blundar vi för känslorna. Man ska vara cool som ungdomarna säger. Eller kostnadsmedveten som ekonomerna säger. Inte låta känslorna styra. Känslor är hela tiden ett undantag. Fina att visa men bara som en antydan. Ibland.</p><p>Problemet är att den som lever långt från sina känslor förlorar känslan för dem. Till sist räds vi också språket – orden för den djupaste känslan trivialiseras eller glöms bort. Jag menar, vem vågar säga ”jag älskar dig” idag? Inte gillar, uppskattar, beundrar, högaktar, diggar, tycker om. Utan älskar.</p><p>Kanske måste vi börja med att vara tysta och lyssna. Höra hjärtslag slå och knappnålar falla. Älska utan ord.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Skärvor]]></title>
            <link>https://sasjo.github.io/gunnarsjoberg.se/skarvor</link>
            <guid>skarvor</guid>
            <pubDate>Sun, 21 Jun 1998 00:00:00 GMT</pubDate>
            <description><![CDATA[Zygmund Bauman, den mästerlige filosofen och sociologen, har skrivit en bok som heter ”Skärvor och fragment”. Bara titeln är värd priset. Den säger allt om vår tid.]]></description>
            <content:encoded><![CDATA[<p>Zygmund Bauman, den mästerlige filosofen och sociologen, har skrivit en bok som heter ”Skärvor och fragment”. Bara titeln är värd priset. Den säger allt om vår tid.</p><p>Vi söker så ofta samband och sammanhang. Ett plus ett ska bli två och har man sagt a ska man säga b. Men talen går inte längre ihop och efter a följer bara tystnad. Några ropar i vrede: Vad är meningen? Vad betyder det här? Andra ber till Slumpen.</p><p>Kanske meningen står att finna i bristen på sammanhang. Kanske anar vi nånting först när vi läser livet mellan raderna eller utanför marginalerna. Allting måste inte hänga ihop, åtminstone inte för alla samtidigt. Visst kan man förtvivla över alltings föränderlighet – var finns de band som håller, de avtal som gäller? Ur svek växer misstro och ur misstro ensamhet. Ett folk som saknar tillit är ett sargat och sårbart folk.</p><p>Å andra sidan är mångfaldens gåva moralens möjlighet. Den tvingar oss att ta ansvar, att välja. Moral växer ur den egna övertygelsen och meningen ur min inre känsla. Det handlar om att söka och finna, förlora och söka på nytt. </p><p>Under sommarsolen tecknar fåglarnas vingslag budskap om livet. Det är Guds graffiti, möjlig att tolka men omöjlig att förstå.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Tro]]></title>
            <link>https://sasjo.github.io/gunnarsjoberg.se/tro</link>
            <guid>tro</guid>
            <pubDate>Mon, 25 May 1998 00:00:00 GMT</pubDate>
            <description><![CDATA[Nu är tid för kärlek. Framtidsplaner smids och vigselringar putsas. Tid för löften och förtroenden. Nya avtal, nya band. De förväntansfullas tid.]]></description>
            <content:encoded><![CDATA[<p>Nu är tid för kärlek. Framtidsplaner smids och vigselringar putsas. Tid för löften och förtroenden. Nya avtal, nya band. De förväntansfullas tid.</p><p>Men det är lättare att se svek än löften. Omröstningar utan värde, äktenskap utan innehåll, tro utan mening. I en tid när bara skandaler har nyhetsvärde är det inte lätt att vara förväntansfull. Aldrig får man vara riktig glad.</p><p>Det är lätt att både lova och svika på distans. Den upphöjde tror att löftet ska locka och att sveket ska glömmas bort. I de pompösas värld är moral bara en fråga om riskanalys – fel blir det först om du åker dit. Närhet är ett hot för i nöden prövas vännen. Bandens hållbarhet.</p><p>Så vem ska man tro på? Vad som händer är att tilltron till det stora och allmänna minskar medan tilltron till det nära och vardagliga ökar. Vi skriver avtal med varandra – sedan får företrädarna lova vad dom vill. Vi ger varandra förtroenden – sedan får de förtroendevalda tro vad dom vill. Vi söker en djupare förståelse av Gud – sedan får prästerna säga vad dom vill. Vi viskar löften i natten – sedan får filmstjärnorna leva hur dom vill. Vi räknar varandras valkar – sedan får veckotidningarna skriva vad dom vill.</p><p>Det är bra, bara vi aldrig slutar bry oss. Det är inte sant att ingen bryr sig. Det är inte sant att det inte är nån idé. Hämta styrka ur löftet dom älskande ger varandra. Andas in den luft som mättats av risgryn och kyrkklockor. Möt blicken hos de du har omkring dig. Dom som älskar dig och som du får älska tillbaka. </p><p>Odla vänskap. Se de löften som håller. Våga tro, trots allt.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Brand]]></title>
            <link>https://sasjo.github.io/gunnarsjoberg.se/brand</link>
            <guid>brand</guid>
            <pubDate>Mon, 04 May 1998 00:00:00 GMT</pubDate>
            <description><![CDATA[Jag skulle vilja fira en mässa för sargade själar. Alla Utbrända Helgons Dag. Fylla almanackan med namn på de som ägnar sin tid åt andra. De som ännu ids.]]></description>
            <content:encoded><![CDATA[<p>Jag skulle vilja fira en mässa för sargade själar. Alla Utbrända Helgons Dag. Fylla almanackan med namn på de som ägnar sin tid åt andra. De som ännu ids. </p><p>Tro mig, det finns fortfarande de som tröstar ett gråtande barn. Som lyssnar till den tyste och tvättar den gamle. Som ser Livet mer heligt än Tekniken. Men det kostar på. Lägsta lön och överkrav som växer ur omvärldens tystnad. Alltid mer, aldrig nog. </p><p>Humanismen är döende och ekonomerna pratar om att våga se verkligheten. Att vara medveten är att vara kostnadsmedveten och taxeringskalendern är en helgonkalender. Kostnader ska jagas och ledningen förstärkas. Åt den som har ska varda givet, av den som ger ska varda taget.</p><p>Varför låter vi det ske? Varför ropar vi inte ut namnen på dem och det som gör livet meningsfullt för oss. Det verkligt väsentliga. Varför vänder vi inte pyramiden? Belönar gott med gott och ger åt den som ger. Skriver en helgonkalender som flödar av kritdamm och doftar blöjor och bandage.</p><p>Det brinner men ingen verkar bry sig. Det är ju bara människor som bränner ut sig.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Höjder]]></title>
            <link>https://sasjo.github.io/gunnarsjoberg.se/hojder</link>
            <guid>hojder</guid>
            <pubDate>Mon, 20 Apr 1998 00:00:00 GMT</pubDate>
            <description><![CDATA[Peak performence är inte bara ett varumärke. Det är en livsstil. Nu räcker det inte att bräcka grannen. Man ska bräcka alla. Slå världen med häpnad.]]></description>
            <content:encoded><![CDATA[<p>Peak performence är inte bara ett varumärke. Det är en livsstil. Nu räcker det inte att bräcka grannen. Man ska bräcka alla. Slå världen med häpnad.</p><p>Det är nån slags modern herre på täppan-lek. Först på toppen med syrgas. Först på toppen utan syrgas. Först på toppen med en cykel. Först på toppen med en tandemcykel. Vem kan bräcka Göran Kropp?</p><p>Det är som försökte vi klä hela livet i en push-up. Det som syns det finns och ser det mycket ut så är det mycket värt. Hallå teater känns det som, sjunger tonårsidolen i en plötslig insikt.</p><p>En dag börjar livet klädas av. En långsam striptease som ökar paniken. Vad gömde sig bakom skalet, bakom alla erövringar? Vad var verkligen värt någonting? Vad gjorde jag av tiden?</p><p>Jag förstår att världen ter sig vacker från Himalayas topp. Men den som bygger sig en hydda på höjden ser allting på distans. Och så blåser det så förskräckligt. Man tappar balansen.</p><p>Nere i dalen är luften mättad med syre och livets dofter av att vara barn, göra barn, fostra barn, sakna barn, bli som barn. Där övar vi att vandra vardagens lunk tillsammans. Att andas in och andas ut, bära och bli buren, vinna och förlora. </p><p>Livet är som vackrast i sin nakenhet. Bara den som lever nära ser detta. Jordnära.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Smärta]]></title>
            <link>https://sasjo.github.io/gunnarsjoberg.se/smarta</link>
            <guid>smarta</guid>
            <pubDate>Thu, 02 Apr 1998 00:00:00 GMT</pubDate>
            <description><![CDATA[Vem kan fånga livet i några rader? Brygga vin på en minut? Allting har sin tid. Skratta har sin tid och gråta har sin tid. Leva har sin tid och dö har sin tid. Nu är tid för smärta.]]></description>
            <content:encoded><![CDATA[<p>Vem kan fånga livet i några rader? Brygga vin på en minut? Allting har sin tid. Skratta har sin tid och gråta har sin tid. Leva har sin tid och dö har sin tid. Nu är tid för smärta.</p><p>Jag minns den gamla damen vi mötte på vår vandring till graven med den lilla kistan med det lilla barnet i den stora pappans famn. Hon sträckte mödosamt på sin rygg, såg oss i ögonen och visade kärlek utan ord. Det fanns inget att säga, inget att förklara. När vi passerat böjde hon sig ner över blommorna igen. Plantera har sin tid och rycka upp det planterade har sin tid.</p><p>Den gamla damen vågade vända sitt ansikte till oss. Hon visste nog att det bara finns ett sätt att förhålla sig till den gåtfulla smärtan. Att se den. Och därmed se livet.</p><p>Det är annorlunda för oss som kallas moderna. När smärtan rullar in i våra liv flackar vi med blicken. Gud, jag har inte tid. Ge mig en snabbkurs mot sorgen. En tablett mot ensamheten. En film som slutar lyckligt. Vi målar över det svarta och jagar vidare i vår flykt från själva livet. </p><p>Det folk som vandrat i mörkret vet bättre. Förr eller senare hinner livet ikapp. Allting har ju sin tid. Då är tid för väntan, att våga känna och se. Somligt kan klarna i mörker. En flämtande låga. En strimma av ljus från en dörr på glänt. </p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Vikt]]></title>
            <link>https://sasjo.github.io/gunnarsjoberg.se/vikt</link>
            <guid>vikt</guid>
            <pubDate>Mon, 16 Mar 1998 00:00:00 GMT</pubDate>
            <description><![CDATA[Hörde en kamrat säga att det bästa med magsjuka är att man går ner i vikt. Du är fortfarande sjuk, tänkte jag.]]></description>
            <content:encoded><![CDATA[<p>Hörde en kamrat säga att det bästa med magsjuka är att man går ner i vikt. Du är fortfarande sjuk, tänkte jag. </p><p>Fromma från alla kulturer har i alla tider fastat. Att fasta är att frivilligt avstå från föda för att förbereda sig för nånting större. När man släpper fokus på mat blir det som är bortom tydligare, det som är utanför oss själva och den begripliga världen. Man fastar för att bli mer människa.</p><p>Men den verkliga fastan är död, sedan länge kvävd av en fet semla. Ur den pösiga bullen väller skuld och skam – kalorierna måste jagas bort med självsvält och piller. Sassa brassa mandelmassa. </p><p>I vår tid och i vår kultur har fastan förvandlats till en förberedelse för nånting mindre: mindre stussmått, mindre håravfall, mindre problem. Mindre människa. </p><p>Vi krymper världen och mäter lycka i hekto och gram. Jaget väger mest - allt som finns bortom spegelbilden och vågens pendelrörelse är av mindre vikt. Synd blir en fråga om kaka till kaffet och skulden regleras med en lång promenad.</p><p>Visst finns det sådant som är viktigare? Vad hjälper det en människa om hon tappar ett kilo men förlorar sin själ?</p><p>Prova avrunda uppåt nästa gång nån frågar vad du väger. Känn dig viktig, nästan överviktig. Och skriv annonser med dina vänner: Real life instead of Herbalife.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Mänskligt]]></title>
            <link>https://sasjo.github.io/gunnarsjoberg.se/manskligt</link>
            <guid>manskligt</guid>
            <pubDate>Sun, 08 Mar 1998 00:00:00 GMT</pubDate>
            <description><![CDATA[En grupp trettonåringar betygsatte mitt besök i deras klass. Mannen var ungdomlig, stod det på en lapp. Fem poäng av sex möjliga.]]></description>
            <content:encoded><![CDATA[<p>En grupp trettonåringar betygsatte mitt besök i deras klass. Mannen var ungdomlig, stod det på en lapp. Fem poäng av sex möjliga.</p><p>När jag var liten var jag stor. Första gången någon frågade mig var jag hade gjort lumpen var jag 15 år. Han som frågade hade nyss muckat från I 19<!-- -->.<!-- --> Jag kände mig lika fånig som när vi skulle ta klassfoto i årskurs fem och jag och fröken fick bilda eget led längst bak. På kortet ser jag ut som slöjdläraren.</p><p>Nu är jag man och ungdomlig. För barnen handlar ungdomlighet om en schysst attityd, för vuxna om en neuros. Hur kan det vara en komplimang att få höra att man ser ut som sjutton när man är 40? Varför är största problemet på skolavslutningar att få tyst på föräldrar som gör hiphop-hälsning till varandra? Och är det bra att mamma och pappa är ungdomligare än barnen? Varför är det så svårt att vara i tidsmässig takt med sig själv?</p><p>Jag är ingen kille på 40 år. Definitivt en man, möjligen en ungdomlig sådan. Men även manligheten reduceras till yttre egenskaper. Är det sant att den sitter i överarmarnas omkrets, boxershortsens passform, profilens skärpa och replikens tyngd? Vad är i så fall den som gillar söt likör och bänkpress? Allt eller inget. </p><p>Trettonåringarna vet mer om ungdomlighet än någon annan och gammelfarfar är manligast bland män. Men vem talar om de är tysta? </p><p>Veckopressens förebilder är felbilder. Och om ytan blir livets mening är det läge för en bön: Gud bevare oss för manligheten och ungdomligheten. Lovad vare människan och mänskligheten. Amen.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Mörker som ljus]]></title>
            <link>https://sasjo.github.io/gunnarsjoberg.se/morker-som-ljus</link>
            <guid>morker-som-ljus</guid>
            <pubDate>Mon, 23 Feb 1998 00:00:00 GMT</pubDate>
            <description><![CDATA[Den spanska solen är som Den Ständigt Närvarande. Bländande vacker och varm, färggrann och farlig. Och stundtals dold.]]></description>
            <content:encoded><![CDATA[<p>Den spanska solen är som Den Ständigt Närvarande. Bländande vacker och varm, färggrann och farlig. Och stundtals dold.</p><p>Vore solen en gud skulle Spanien vara paradiset. Där handlar livet om att hantera dess närvaro. En pendling mellan skugga och zenit, mörker och ljus. Skuggan är en tillflykt och mörkret en välsignelse.</p><p>Att sticka till Spanien är inte att fjärma sig. Det är att närma sig. På playan hinner tankarna ikapp, som om solen kastar sitt ljus även över sinnet. Tänker på hur ofta vi delar in tillvaron i antingen eller. Svart eller vitt, för eller emot, ljus eller mörker, god eller ond. Den tveksamme bespottas och den tvärsäkre besjungs. </p><p>Men lovad vare osäkerheten. Tystnaden inför mysteriet och respekten för gåtfullheten. Somt blir bara fel när det förklaras.</p><p>Väl hemma lyssnar jag på Van Morrisson. ”The rough god goes riding on in” sjunger han på sitt senaste mästerverk. Tänk om Gud är en hårding? Om våra motgångar inte alltid är fiender utan stundtals en vän. Kan en tackling vara en gudagåva? Ett fall ett lyft.</p><p>Kaos är granne med Gud. Sorgen med glädjen och lidandet med leendet. En helig vind kan smeka vår kind men även slå oss till marken.</p><p>That´s life.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Nu]]></title>
            <link>https://sasjo.github.io/gunnarsjoberg.se/nu</link>
            <guid>nu</guid>
            <pubDate>Sun, 08 Feb 1998 00:00:00 GMT</pubDate>
            <description><![CDATA[Jag vet att man ska leva i nuet. Carpe Diem och allt det där. Men vem orkar leva som om varje dag vore den sista?]]></description>
            <content:encoded><![CDATA[<p>Jag vet att man ska leva i nuet. Carpe Diem och allt det där. Men vem orkar leva som om varje dag vore den sista?</p><p>Hörde någon kalla 90-talet för nuismens årtionde. Nuism, alltså läran om nuet. Läran om alltings nödvändighet just nu. Läran om den omedelbara behovstillfredsställelsen. Läran om att det lönar sig att ropa högst. </p><p>Är det bara farmor som minns att var sak har sin tid? Att somligt är värt att vänta på. Vem lär barnen vänta?</p><p>”Nu” är den skarpa linjen mellan förr och sen och i det läget ger tankar bakåt och framåt balans. Drömmarna är kryckor för vår väntan. </p><p>Mardrömmen ger det onda gestalt. Med trassliga lakan som enda risk törs vi ta ut all olycka i förskott, bereda oss på den värsta av katastrofer. Det är som att dyka med flytväst.</p><p>Dagdrömmen får oss att sträcka på halsen och ana morgondagen. Se liljorna på marken mitt i vintern. De väntar också. Bidar sin tid i bekymmerlöshet.</p><p>I drömmarna kan vi styra vår egen tid - bara då är varje dag ett oskrivet, orört blad. Som snön innan grannen släppt ut hunden.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Volym]]></title>
            <link>https://sasjo.github.io/gunnarsjoberg.se/volym</link>
            <guid>volym</guid>
            <pubDate>Sun, 18 Jan 1998 00:00:00 GMT</pubDate>
            <description><![CDATA[Närhet och längtan är vackra ord. De uttrycker en känsla för något annat eller Någon annan. Det finns en fortsättning. Mer.]]></description>
            <content:encoded><![CDATA[<p>Närhet och längtan är vackra ord. De uttrycker en känsla för något annat eller Någon annan. Det finns en fortsättning. Mer.</p><p>Färst är ett fult ord. Det är superlativ-formen av få. Få, färre, färst. Efter färst kommer inget annat eller Ingen annan. Noll.</p><p>Vi mäter framgångar i tröjstorlekar och det är XXL som gäller. Ju större desto bättre. Vi snackar volym som grabbarna säger. Vikter, pengar, arbetstillfällen. Löften imponerar och de bristande resultaten döljer vi med ännu mera ord. Ännu större löften.</p><p>Hur många kom på festen? Hur mycket tjänar du? Hur länge höll ni på? Hur långt sprang du? Rätt svar är många, mycket, länge, långt. Inte få, färre, färst.</p><p>Å andra sidan sker stora saker i det lilla. I nöden prövas vännen. Tryggare kan ingen vara än Guds lilla barnaskara. Liten tuva stjälper ofta stort lass. </p><p>Tänk om de lågmälda har mest att säga. I en viskning ryms hemligheter och förtroenden.</p><p>Saliga de ödmjuka, de ska ärva landet.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Tid]]></title>
            <link>https://sasjo.github.io/gunnarsjoberg.se/tid</link>
            <guid>tid</guid>
            <pubDate>Thu, 15 Jan 1998 00:00:00 GMT</pubDate>
            <description><![CDATA[Vad är klockan frågar vi och jämför med grannens. Och barnens, bussens, bilens, skolans, TV:ns, radions, datorns. Klockan är mycket.]]></description>
            <content:encoded><![CDATA[<p>Vad är klockan frågar vi och jämför med grannens. Och barnens, bussens, bilens, skolans, TV:ns, radions, datorns. Klockan är mycket.</p><p>Tid är pengar säger chefen och mäter fikarasten. För att säkra en rätt tajming synkar vi klockorna och säger prick. En minut är en minut. Realtid som hackarna säger när de jublar över möjligheten att vara med om samma sak samtidigt över hela världen. O du saliga – tänk en värld utan förseningar. Himmel eller helvete?</p><p>För oss är punktlighet en dygd och den sena ankomsten urskuldras med en aldrig sinande fantasi. Det var barnen, bussen, bilen är bara början. Det är som om vi jagas av en ständig rädsla att missa något. De förlorade minuterna ska tas igen, de obesvarade samtalen lyssnas av och de senaste nyheterna hämtas in. Man måste hålla sig a<!-- -->`<!-- -->jour, sa Bill. Uppdaterad, sa Bull.</p><p>Samtidigt önskar vi oss mer tid. Tid över till annat. Det där som vi väl egentligen tycker är det viktigaste. Det som nästan bara en infarkt kan få oss att inse. Vila, vänskap, värme är bara början.</p><p>Tänk om vi började ge varandra timmar istället för att låna minuter. Vad skulle hända om vi bjöd vännen på en paus och lät barnen, bussen, bilen vänta. Om vi spände upp klockarmbandet och svävade i tidlöshet åtminstone över en lunch.</p><p>Det är klart vi skulle missa något. Men upptäcka mer.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Tomgång]]></title>
            <link>https://sasjo.github.io/gunnarsjoberg.se/tomgang</link>
            <guid>tomgang</guid>
            <pubDate>Wed, 07 Jan 1998 00:00:00 GMT</pubDate>
            <description><![CDATA[Alla som hållit om ett litet barn vet hur det känns att hålla framtiden i sina händer. För några dagar sedan låg den på min vänstra underarm. I hennes tre månader gamla blick rymdes förtroende och oskuldsfullhet. Ett sårbart leende öppnade sig när dopvattnet sköljde hennes kala hjässa. Hon greppade min stola och vägrade släppa taget. Jag förstod henne. Små barn lever nära sina verkliga behov.]]></description>
            <content:encoded><![CDATA[<p>Alla som hållit om ett litet barn vet hur det känns att hålla framtiden i sina händer. För några dagar sedan låg den på min vänstra underarm. I hennes tre månader gamla blick rymdes förtroende och oskuldsfullhet. Ett sårbart leende öppnade sig när dopvattnet sköljde hennes kala hjässa. Hon greppade min stola och vägrade släppa taget. Jag förstod henne. Små barn lever nära sina verkliga behov.</p><p>På vägen hem hälsade mig kommunen välkommen vid Kallaxrondellen. Tomgångskörning högst 1 minut står det på den skylt som i brist på annat brukar ropa ut Luleå till kommunikationscentrum i norr. Lika trist men ändå bättre, tänkte jag. All tomgångskörning borde förbjudas, framförallt den andliga och mentala. Och den kyrkliga och kommunala.</p><p>I många slutna världar kör man på tomgång. Länge. Man pratar och planerar, förbereder och förvaltar. Det låter högt och tar mycket energi men man kommer ingenstans. Man tänker till men väldigt sällan nytt. Det växer mossa på betongen.</p><p>Vad skulle hända om vi gjorde som det lilla barnet. Såg saker underifrån. Rangordnade på vårt eget sätt. Vad är en lista över Luleås mäktigaste människor mot listan över de viktigaste i mitt liv? Vad är omgivningens alla krav mot min längtans inre röst? Vad är värt att ägna energi åt?</p><p>Kanske måste vi släppa taget för att kunna greppa det verkligt väsentliga.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Ljust mörker]]></title>
            <link>https://sasjo.github.io/gunnarsjoberg.se/ljust-morker</link>
            <guid>ljust-morker</guid>
            <pubDate>Mon, 08 Dec 1997 00:00:00 GMT</pubDate>
            <description><![CDATA[En gång blev jag kallad nihilist av en moralist. Han tyckte att jag inte fördömde videovåldet tillräckligt hårt. Och hårdrocken och rollspelen och godisfigurerna och veckotidningarna. Jag log och höll masken. Väl hemma såg jag i Nationalencyklopedin att en nihilist är en som förnekar existensen av objektiva värden. Alltså är jag ingen sådan, men å andra sidan kan jag njuta av en actionfilm, stampa takten till Metallica och smygläsa VeckoRevyn.]]></description>
            <content:encoded><![CDATA[<p>En gång blev jag kallad nihilist av en moralist. Han tyckte att jag inte fördömde videovåldet tillräckligt hårt. Och hårdrocken och rollspelen och godisfigurerna och veckotidningarna. Jag log och höll masken. Väl hemma såg jag i Nationalencyklopedin att en nihilist är en som förnekar existensen av objektiva värden. Alltså är jag ingen sådan, men å andra sidan kan jag njuta av en actionfilm, stampa takten till Metallica och smygläsa VeckoRevyn. </p><p>Moralisten ser livet i svartvitt. I regel ser det mörkt ut och mörkare blir det. Alla nyanser är försök att blanda bort korten. Han drämmer näven i bordet och riktar en spotlight i allas ögon och varje vrå. Här ska avslöjas, städas undan och beskyddas. Mörkret ska fördrivas. Vilken sida väljer du?</p><p>Jag tycker man kan se ljust även på mörkret. Där gömmer sig hemligheterna, de tankar och känslor som så lätt förbleknar. Mörkret ger vila och näring åt vår längtan.</p><p>Nu vänder det, viskar vi och drömmer framåt i tiden. Att bara ana kan vara tillräckligt. För många är sommaren bäst om våren. Innan. Som ett löfte.</p><p>Så låt oss skåla med tomtarna trots att ingen dager synes än. Den är på väg.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Underströmmar]]></title>
            <link>https://sasjo.github.io/gunnarsjoberg.se/understrommar</link>
            <guid>understrommar</guid>
            <pubDate>Mon, 17 Nov 1997 00:00:00 GMT</pubDate>
            <description><![CDATA[Sålunda lyder svaret på den moraliska kritikens ”varför”: Det bara blev så.]]></description>
            <content:encoded><![CDATA[<p>Sålunda lyder svaret på den moraliska kritikens ”varför”: Det bara blev så. </p><p>Med fyra enkla ord både förklarar och ursäktar vi våra misstag. Det bara blev så. Så klarar vi lindansen mellan eviga ursäkter och ständig skuld. Det är Ödet, Slumpen eller Nån Annan – titta inte på mig. En lätt axelryckning ersätter den bikt som borde följa. </p><p>Jag tror inte det håller i längden. Till våra villkor hör förmågan att både göra ont och gott. Vi skapar regler, överenskommelser om hur vi ska vara mot varandra. Skydd för det goda. Ändå sker misstag, inte som undantag utan även det som en regel. Solen har sina fläckar. </p><p>Att säga att saker bara blir är att förneka sitt ansvar. Att sälja ut det gemensamma och låta allt bli privat. Ingenting längre värt att försvara annat än den egna nyttan och lusten. </p><p>Att fråga varför saker bara blir är att försvara möjligheten att välja och förändra. Att stå emot det som bryter ner och stå upp för det som bygger upp. Vara på sin vakt.</p><p>Det är som att bada i Medelhavet. Grön flagg och det är helt okej. Röd flagg och du badar på egen risk. Svart flagg, badförbud. Problemet är inte vågorna, det är underströmmarna. </p><p>Flaggan pekar på den risk som inte syns. Så fort du sätter foten i vattnet känner du att nånting drar och sliter. Från början är det mäktigt och spännande, men ju längre du går ju osäkrare känns det. Du vill till land, men någonting håller dig kvar och drar dig dit du inte vill. Går du för långt blir det för sent. </p><p>Man kan förhärda sig. Med en axelryckning gå sin egen väg och strunta i alla andra. Skriva sin egen lag. Men stenar sjunker.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Moral]]></title>
            <link>https://sasjo.github.io/gunnarsjoberg.se/moral</link>
            <guid>moral</guid>
            <pubDate>Sun, 26 Oct 1997 00:00:00 GMT</pubDate>
            <description><![CDATA[En miljon män lyfter sina knutna nävar och lovar moralisk upprustning. En miljon amerikanska män. Tid att huka sig i soffan.]]></description>
            <content:encoded><![CDATA[<p>En miljon män lyfter sina knutna nävar och lovar moralisk upprustning. En miljon amerikanska män. Tid att huka sig i soffan.</p><p>De kallar sig Promise Keeper och är på marsch också i Sverige. Här heter de Löftesbärarna eller MHF, Män som Håller Löften. </p><p>Kanske är de räddningen för det förfallna västerlandet. De kräver mer av mycket: mer Gud, mer renhet, mer barn, mer äktenskap, mer regler, mer trohet, mer föräldrar, mer arbete, med mera. Löftet gäller moralisk bättring med början hos sig själv.</p><p>Å andra sidan lär historien att miljoner män och moral är en dålig kombination. Blodet har liksom aldrig hunnit torka mellan korståg, fälttåg och kamper för den Goda Saken.</p><p>Det är bra att många vill ge rum för moral och etik. Bra är också att de etiska diskussionerna flyttat från föreläsningssalar till fikarum. Mindre bra är att det så ofta handlar om andra och så sällan om mig själv. Politikerna borde ha bättre moral och fackföreningarna och företagarna och prästerna och journalisterna och lärarna och ungdomarna och föräldrarna och alla andra utom jag. </p><p>Jag imponeras inte av att Löftesbärarna är en miljon och på väg att bli fler. Moralen prövas i det personliga ställningstagandet, inte i ropet från ett massmöte. Moral handlar om mitt eget liv, mina egna tankar, känslor och handlingar. Den formas i möten med människor och i stunder av eftertanke. När jag möter mitt eget ansikte och den andres. </p><p>För att nå de djup där moralen får fäste krävs tid och mod. Så hellre en moraliskt medveten man än en miljon amerikanska löftesbärare. Hellre en omoralisk handling än en moralisk masspsykos. Och hellre ett viskande förlåt än ett skrikande löfte.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Skyddsfaktor 100]]></title>
            <link>https://sasjo.github.io/gunnarsjoberg.se/skyddsfaktor-100</link>
            <guid>skyddsfaktor-100</guid>
            <pubDate>Thu, 16 Oct 1997 00:00:00 GMT</pubDate>
            <description><![CDATA[Jag såg en rökare kyssa sin nyfödde son. För en stund blev barnvagnen som en rullande rökmaskin. Det var en märklig syn – livets vagga och dödens kista i ett. Vad är kärlek om kyssar ger cancer?]]></description>
            <content:encoded><![CDATA[<p>Jag såg en rökare kyssa sin nyfödde son. För en stund blev barnvagnen som en rullande rökmaskin. Det var en märklig syn – livets vagga och dödens kista i ett. Vad är kärlek om kyssar ger cancer? </p><p>Några dagar senare möter jag en välbepansrad inlinesåkare. Ensam och stark besegrar han Bergnäsbron och med en rustning för några tusen är han beredd att möta livet. Han vet att han kan falla men resa sig igen. Problemet är bara att farorna lurar på flera håll.</p><p>Vi skaffar cykelhjälm, knäskydd och dubbla airbags. Hjälm till mopeden och flytväst i poolen. Trepunktsbälte, krockbåge och stängsel mot det vilda. Solskyddsfaktor 20 på sommaren, om vintern dubbla kalsonger. Tar det säkra före det osäkra. Inga risker.</p><p>Men man blir krockskadad på insidan. Man kan dö av leda och frysa till is av likgiltighet. Hungra efter kärlek och gå under av ensamhet. Ord kan såra och blickar döda. Man knäcks av svek och blir bestulen sin värdighet. Bränd utan sol.</p><p>Så hur skyddar vi det som finns under huden? Känslan, sinnet och lusten att leva.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Skuld]]></title>
            <link>https://sasjo.github.io/gunnarsjoberg.se/skuld</link>
            <guid>skuld</guid>
            <pubDate>Fri, 03 Oct 1997 00:00:00 GMT</pubDate>
            <description><![CDATA[När de två rorsmännen vid forsolyckan i Råneå döms för vållande till åtta personers död säger kammaråklagaren lakoniskt att han är nöjd. Som vore det en fotbollsmatch. 2-1 till åklagarn. Gud förbjude att vi applåderar.]]></description>
            <content:encoded><![CDATA[<p>När de två rorsmännen vid forsolyckan i Råneå döms för vållande till åtta personers död säger kammaråklagaren lakoniskt att han är nöjd. Som vore det en fotbollsmatch. 2-1 till åklagarn. Gud förbjude att vi applåderar. </p><p>I vems intresse döms de överlevande? Vem av de inblandade behöver ytterligare straff, ännu ett kors att bära. Hur kan någon vara nöjd i en tragedi med bara förlorare? </p><p>För att kunna döma måste vi distansera oss. Prata om killarna, de som räddade flera till livet, som ”rorsmän”. Inga namn, ingen bakgrund och ingen vetskap om hur de har det nu. Ta upp diskussionen i kaffepausen eller i korvkön, i trygg vetskap om att de avgörande frågorna aldrig hinner ställas. De som handlar om mitt eget liv. Flåshurtigt säger vi att rättvisan måste ha sin gång. Att vi inte kan låta oss styras av känslor. Att den skyldige måste gripas. Dags att dra vidare, vad ska du äta i kväll?</p><p>Jag saknar det samtal som sträcker sig bortom frågan om rätt eller fel. Det samtal som respekterar livets smärtsamma gåtfullhet och insikten om att vi alla önskar att bandet gick att spola tillbaka. Att det gjorda gick att göra ogjort och att förlåtelse var möjlig även bakåt i tiden.</p><p>Om rorsmännen är skyldiga är skulden vår gemensamma. Vi är skyldiga till att inte kunna förutse allt, skyldiga till felbedömning och misstag. Skyldiga till att inte vara gud.</p><p>Kyrie eleison.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Att sörja en prinsessa]]></title>
            <link>https://sasjo.github.io/gunnarsjoberg.se/att-sorja-en-prinsessa</link>
            <guid>att-sorja-en-prinsessa</guid>
            <pubDate>Tue, 23 Sep 1997 00:00:00 GMT</pubDate>
            <description><![CDATA[Diana är död och begraven. Det var som om vi alla väntat på det. Inte hennes död men en chans att gråta ut, att visa våra känslor. I en värld där det gemensamma trängs undan förenade hon för någon vecka både nationer och människor. Hon blev en flagga att samlas kring. En nittiotalsikon i papp.]]></description>
            <content:encoded><![CDATA[<p>Diana är död och begraven. Det var som om vi alla väntat på det. Inte hennes död men en chans att gråta ut, att visa våra känslor. I en värld där det gemensamma trängs undan förenade hon för någon vecka både nationer och människor. Hon blev en flagga att samlas kring. En nittiotalsikon i papp.</p><p>Att sörja prinsessan kan vara att sörja saknaden av godhet, skönhet och lyckliga slut. I hennes grav ligger vår förhoppning att oturen någon gång ska vända och att den drabbade ska få sin revansch. Att ingen ska visa sig för god för att få leva. </p><p>Men ändå. Fast jag vet att tårarna är äkta får jag en känsla av att det handlar om någonting annat. Samma vecka grät vi över att OS gick till Athen och att Dahlin sköt stolpe ut. I en liten notis nämndes också att Moder Theresa hade dött. Hur kan vi beröras så mycket av så lite och så lite av så mycket? Lever vi så långt från oss själva att vi tror att en krusning är bottenkänning? </p><p>Tänk om att bry sig är att inte bry sig. Att se åt ett annat håll. Komma verkligheten mycket närmare än vad en veckotidning nånsin kan göra. Sorgen, glädjen och godheten finns inom oss och i vår närhet. Det handlar om att våga se mitt eget liv och deras som jag har omkring mig. </p><p>När jag skymtar Dianas porträtt på väg till pappersinsamlingen, minns jag några ord av den franske filosofen Emmanuel Levinas: </p><p>”Ansiktets hud är den naknaste huden, den mest blottade. Den naknaste, fastän dess nakenhet är anständig. Och samtidigt den mest blottade: det finns i ansiktet en väsentlig fattigdom, vilket bevisas av att man försöker maskera denna fattigdom genom att förställa sig, genom att se obesvärad ut. Ansiktet är utsatt, hotat, som om det inbjöd till våldshandlingar. Samtidigt är det ansiktet som förbjuder oss att döda.”</p><p>En löpsedel rymmer trycksvärta. Ett ansikte livet. Att tänka så skulle möjligen kunna vara att hylla prinsessan.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Kontroll]]></title>
            <link>https://sasjo.github.io/gunnarsjoberg.se/kontroll</link>
            <guid>kontroll</guid>
            <pubDate>Mon, 25 Aug 1997 00:00:00 GMT</pubDate>
            <description><![CDATA[Att åka taxi i Barcelona är att lära sig livets villkor. ”No, no” säger chauffören när jag försöker greppa säkerhetsbältet. Bekymmerslöst leende förklarar han något som handlar om att det liksom inte är så noga i Spanien jämfört med Sverige. ”Si, si” säger jag utan att riktigt förstå. Men jag anar att han sagt något viktigt.]]></description>
            <content:encoded><![CDATA[<p>Att åka taxi i Barcelona är att lära sig livets villkor. ”No, no” säger chauffören när jag försöker greppa säkerhetsbältet. Bekymmerslöst leende förklarar han något som handlar om att det liksom inte är så noga i Spanien jämfört med Sverige. ”Si, si” säger jag utan att riktigt förstå. Men jag anar att han sagt något viktigt.</p><p>Fem röda trafikljus senare har vi hamnat i en kö. Jag vänder mig om för att kolla att de två andra bilarna är med, där resten av ressällskapet åker. Chaffisen skrockar till, knuffar mig lätt på axeln och säger "Todo controlado”. Hans ögon säger ”imposible”.</p><p>Kanske det var det som det där med bilbältet handlade om. Todo controlado. Att ha allting under kontroll. Medan taxichauffören har upphöjt bekymmerslösheten till en dygd, sitter vi och bräcker varandra med reservplaner. Läget, frågar någon. Under kontroll, svarar vi och byter grepp på mobilen. För den ständigt nåbare är almanackan en bibel och det oväntade en ovän.</p><p>I taxins sneda backspegel snurrar det obligatoriska krucifixet och kanske finns det en tanke även med det. Hur ska man få som man vill om det finns en högre vilja? Kanske meningen är att det aldrig ska stå stilla, hinner jag tänka just innan ljuset slår om till grönt.</p><p>På flyget hem informerar flygvärdinnan om ”safety onboard”. Jag vet sen förr att nödutgångarna är märkta med röda exitskyltar. Men vem lugnas av dörrar på 10 000 meters höjd? Lika bra att släppa taget. Och lyfta.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Fem plus]]></title>
            <link>https://sasjo.github.io/gunnarsjoberg.se/fem-plus</link>
            <guid>fem-plus</guid>
            <pubDate>Mon, 30 Jun 1997 00:00:00 GMT</pubDate>
            <description><![CDATA[Aftonbladet tar pulsen på sommaren. Fem plus är att kissa ute, två plus är svågerns hembrända och att jobba i juli är noll. Jag tror att Aftonbladet är döende.]]></description>
            <content:encoded><![CDATA[<p>Aftonbladet tar pulsen på sommaren. Fem plus är att kissa ute, två plus är svågerns hembrända och att jobba i juli är noll. Jag tror att Aftonbladet är döende.</p><p>Vem tar pulsen på det verkliga livet? Det som verkligen betyder något. Vad är svågerns hembrända mot mötet med en älskad? Eller en arbetsfri juli mot glädjen att ha ett jobb? Och att kissa i motvind är ingen höjdare.</p><p>På löpsedlar och i samtal missbrukar vi orden. Vi säger att vi älskar bilar och bregott och hatar mygg och meloner. Det är kris när Konsum hunnit stänga eller en maska gått på strumpan. Och med en bredsida i krysset möter oss Frälsaren på sporten. Vi pratar i övertoner.</p><p>Med vilka ord ska vi klä våra verkliga känslor? Vi måste återupptäcka den förtroliga viskningen och de små bokstävernas språk. Och lära oss förstå tystnaden. Den talande tystnaden.</p><p>Ordens devalvering stör mig, men inte så mycket att jag rasar. Så många andra verkar rasa - landshövdingen, kommunalrådet, regeringen, kyrkoherden och föräldrarna. Ordet rasa är ett av de mest nyttjade i dagspressen. Det verkar betyda ”jättemycke´ arg på något sätt”. Typ.</p><p>När något rasar befinner det sig i fritt fall. Men rasa är också ett indisk ord för de känslor konst och kultur ska väcka. Det handlar om livets nio känslor: kärlek, glädje, sorg, mod, fruktan, avsky, förundran, leda och frid. </p><p>Rasa är fem plus.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Speglar]]></title>
            <link>https://sasjo.github.io/gunnarsjoberg.se/speglar</link>
            <guid>speglar</guid>
            <pubDate>Tue, 17 Jun 1997 00:00:00 GMT</pubDate>
            <description><![CDATA[Hos frisören lär mig Vecko-Revyn hur jag blir snygg med G-metoden. Inte ens en fyrtioåring kommer undan. Det handlar om att följa nåt slags schema - käka päron istället för meloner. Jag har aldrig gillat meloner, så det är inget problem. Problemet är möjligen min spegelbild.]]></description>
            <content:encoded><![CDATA[<p>Hos frisören lär mig Vecko-Revyn hur jag blir snygg med G-metoden. Inte ens en fyrtioåring kommer undan. Det handlar om att följa nåt slags schema - käka päron istället för meloner. Jag har aldrig gillat meloner, så det är inget problem. Problemet är möjligen min spegelbild.</p><p>"Skönheten kommer inifrån", säger supermodellen. Så sant, men hur ska man kunna tro henne? Det låter lika falskt som när miljonären säger att pengar inte är allt, när stjärnan känner sig nöjd med brons och som när den onde bjuder upp till dans.</p><p>Låt dom dansa! Vi söker oss nya marker, där vanligheten ryms. Plats för päron och meloner, valkar och veck.</p><p>Låt idolerna öppna sig, Expressen avslöja oss och Aftonbladet göra hembesök. Vem bryr sig? Vi gör tvärtom istället! Ruvar på vår hemlighet, låter pormaskarna leva och käkar vad vi vill. Vi slickar grädden av fingret och känner sommarvinden svalka. </p><p>Krossar alla speglar och skaffar oss ett eget liv.</p><p>/ Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Vittnet och sanningen]]></title>
            <link>https://sasjo.github.io/gunnarsjoberg.se/vittnet-och-sanningen</link>
            <guid>vittnet-och-sanningen</guid>
            <pubDate>Sun, 01 Jun 1997 00:00:00 GMT</pubDate>
            <description><![CDATA[Som ett stenskott stod Vittnet mitt på altanen. Med ena handen rättade han till slipsen, med den andra höll han hårt om Sanningen. Med en tung suck reste jag mig ur stolen för att på något sätt hantera situationen. Men hur är en Tvivlare snäll mot ett Vittne?]]></description>
            <content:encoded><![CDATA[<p>Som ett stenskott stod Vittnet mitt på altanen. Med ena handen rättade han till slipsen, med den andra höll han hårt om Sanningen. Med en tung suck reste jag mig ur stolen för att på något sätt hantera situationen. Men hur är en Tvivlare snäll mot ett Vittne?</p><p>Efter en kort diskussion tog han sin sanning och gick. Kvar stod jag med min. Trots att vi delat altan i 10 minuter hade vi inte ens varit i närheten av varandra. Kanske fick jag en kråka i kanten, tecknet för antingen en förlorad själ eller värd ett besök till.</p><p>Jag gillar frågetecken, både för den mjuka formens skull och de tankar som tecknet inbjuder till. När Vittnet ställer frågor gör han det för att bädda för sitt eget svar. Tvivlaren ställer frågor för att formulera tankar och se om andra delar dem. Vad tråkigt det måste vara att veta allt.</p><p>Gör som Luther säger jag. Lyft på hatten och låt vinden komma åt tanken.</p><p>Eller gör som barnen med sina gåtor. En gubbe gick mot en stolpe 54 gånger. Sedan gick han mot stolpen 54 gånger till. Hur många gånger slog han sig? </p><p>När barn berättar gåtor de gjort själva är det klokt att lyssna ett varv till. Svaret hör liksom till själva gåtan. Gubben gick 108 gånger mot stolpen, men hur många gånger slog han sig? De som tror sig veta levererar svaret innan frågan är ställd. De som förstår är tysta.</p><p>Gåtan var bara skenbart enkel. Liksom livet.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Att bygga slott]]></title>
            <link>https://sasjo.github.io/gunnarsjoberg.se/att-bygga-slott</link>
            <guid>att-bygga-slott</guid>
            <pubDate>Thu, 15 May 1997 00:00:00 GMT</pubDate>
            <description><![CDATA[Vart är vi på väg frågar vän av ordning och tar ett stadigt grepp om lyktstolpen. Den stolpe som alltid visat vägen och gett trygghet åt stegen. Vännens problem är att vägarna numera är så många. Inte sju utan sjuttiosju. Minst.]]></description>
            <content:encoded><![CDATA[<p>Vart är vi på väg frågar vän av ordning och tar ett stadigt grepp om lyktstolpen. Den stolpe som alltid visat vägen och gett trygghet åt stegen. Vännens problem är att vägarna numera är så många. Inte sju utan sjuttiosju. Minst.</p><p>Livet har blivit som en fransk rondell. Som löv i vinden formar vi våra liv, fattar egna beslut och väljer egna vägar. Snart står vännen där ensam vid stolpen. Kvarlämnad av den majoritet som idag inte låter sig följas eftersom den knappast längre finns.</p><p>Det kallas rörlighet och flexibilitet, nyckelegenskaper på den framtida arbetsmarknaden. En förmåga att kunna anpassa sig. Och visst är det viktigt. Men ibland störs jag över den skenbara elegansen i flanörens förhållningssätt till livet. Varför beundra den som kan hoppa från tuva till tuva, den som lämnar skeppet innan råttorna?</p><p>Vännen vid stolpen är som skeppets kapten. Vissa saker är värda att hålla fast vid. Livet kräver även tålamod, uthållighet och trofasthet. För att bli rotad i något måste man stanna upp ibland. Vänta in det man söker istället för att jaga det. Att bara följa vibbar är att löpa risken att aldrig nå fram. Vibben är tillfällighetens doft.</p><p>Det är som att bygga slott av sand eller luft. Barnen bygger sandslott som en hyllning till skönheten, gåtfullheten och förgängligheten. Det vackra slottet försvinner men är mödan värd ändå. Och byggandets drivkraft är den oförställda glädjen av att skapa. Inte att vinna, bygga högst, snyggast eller smartast. Mamma kolla, ropar barnet lika glatt när den sjunde vågen slår mot det bräckliga tornet. Stormen för med sig löften om nya slott, nya chanser.</p><p>De som bygger luftslott fasar för den första brisen. Då rustas vallgravar och beväpnas torn. Luftslottet är en hyllning till självgodheten och inskränktheten. Slottets herre drabbas av jämförelsens förbannelse och slottsfrun ropar besvärjelser för att driva sanningen på flykt. Om slottet rasar, rasar livet. Rädsla är byggandets drivkraft.</p><p>Vi lever våra liv på skilda vis och skönt är väl det. Vad jag önskar är att fler sänkte garden. Jag vill se färre grepp om lyktstolpar och färre danser på vibbarnas äng. Färre luftslott, flera sandslott.</p><p>Everything is bullshit but the open hand, sjunger Bruce Cockburn och fångar livets mening i sju enkla ord.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Klassiska skuggor]]></title>
            <link>https://sasjo.github.io/gunnarsjoberg.se/klassiska-skuggor</link>
            <guid>klassiska-skuggor</guid>
            <pubDate>Wed, 23 Apr 1997 00:00:00 GMT</pubDate>
            <description><![CDATA[När jag för tredje gången trycker på CD-spelarens repeat-knapp inser jag att jag är fast. Jag gillar klassisk musik. Den smeker mina öron, lindrar smärtan, öppnar sinnet.]]></description>
            <content:encoded><![CDATA[<p>När jag för tredje gången trycker på CD-spelarens repeat-knapp inser jag att jag är fast. Jag gillar klassisk musik. Den smeker mina öron, lindrar smärtan, öppnar sinnet.</p><p>Ordet klassisk är på tapeten igen. Synodens ledare värnar om ”klassisk kristendom”. Andra om klassisk socialdemokrati. Eller klassisk barnuppfostran. Då ger ordet mig rysningar. Som att lyssna till marschmusik.</p><p>Enligt Nationalencyklopedin är ordet klassisk en benämning på ”en tidsperiod som anses utmärkas av särskilt hög intellektuell skaparförmåga och även på enskilda konstverk som tillskrivs förebildligt hög kvalitet och bestående verkningskraft.” Det har också fått betydelsen ”traditionell”.</p><p>Jag har aldrig förstått vad synoden menar med klassisk kristendom. Kan det verkligen betyda att det är en bibeltolkning som utmärks av särskilt hög intellektuell skaparförmåga och förebildligt hög kvalitet? Tillåt mig tvivla.</p><p>Eller betyder det att det är en traditionell, gammal uppfattning. Att begreppet ”klassisk” är en försäkran om att så har många tyckt för länge sedan och att det därför är sant.</p><p>De som påstår sig värna om de klassiska tolkningarna (och konstarterna) nedvärderar många gånger den moderna tidens tolkningar och uttryck. Allting var mycket bättre förr. Och renare och ädlare och manligare och tydligare och enklare och så vidare.</p><p>Till tonerna av Nielsens ”Dimman lättar” inser jag att klassisk kristendom handlar om något annat. Den handlar inte om fördömande, slutenhet, förenklingar och principer. Den handlar om ursprunget; den man som mötte kvinnor med respekt. Den man som åt tillsammans med horor, upprättade äktenskapsbryterskor och befriade från manligt förtryck. Den man som lät två kvinnor bli de första vittnen som predikade segerns budskap. </p><p>Klassisk kristendom är som klassisk musik. Den smeker, lindrar och öppnar.</p><p>Synodens präster föraktar den öppna och lyssnande kyrkan. De väljer att följa den skuggbiskop de ska utse i Lund. De tycks inte förstå att den som följer sin skugga har vänt ryggen mot ljuset och vandrar mot mörkret. </p><p>Det är synd om synoden.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Om konsten att inte förstå]]></title>
            <link>https://sasjo.github.io/gunnarsjoberg.se/om-konsten-att-inte-forsta</link>
            <guid>om-konsten-att-inte-forsta</guid>
            <pubDate>Thu, 27 Feb 1997 00:00:00 GMT</pubDate>
            <description><![CDATA[Mötte en österrikare i Wien. Med en överdådig lunchtallrik i viloläge berättade han med stolthet om sig själv, sitt jobb och sitt kunnande. Han sade sig ha både språköra och fotografiskt minne. Hans munväder var jag redan bekant med.]]></description>
            <content:encoded><![CDATA[<p>Mötte en österrikare i Wien. Med en överdådig lunchtallrik i viloläge berättade han med stolthet om sig själv, sitt jobb och sitt kunnande. Han sade sig ha både språköra och fotografiskt minne. Hans munväder var jag redan bekant med.</p><p>”Så fort jag hör eller läser en strof så sitter den här” sa han och pekade på sin skimrande tinning. Sedan lyfte han glaset, såg de finska bordskamraterna i ögonen och utbrast ett ljudligt ”Laden gladen”. Finländarna, som hade problem redan med engelskan, såg förläget förstummade ut. Ingen förstod något alls, utom mannen med språkörat som envist hävdade att det var ”cheers” på finska.</p><p>När vi andra ätit färdigt - och hans orörda lunch tagit på sig overallen - ville han avsluta med en svensk artighetsfras. Vad varje svensk man bör säga till den kvinna som lagat maten. ”Tack för melen” sa han skrockande. Inte heller nu vek han undan för våra tvivlande blickar.</p><p>På vägen hem for mina tankar till de många som hävdar att de äger Sanningen fast de inget förstått. De som vaktar principerna och ritar sina egna kartor. Jag såg de slutna rum där närhet är bristvara, moralism en livsnjutning och allt det nya ett hot. De för vilka öppenhet är otro och svek. </p><p>Men så hörde jag skrattet från österrikaren. Han kanske visste innerst inne. Varken finskan eller svenskan går att begripa. </p><p>Och jag hörde prästen O, som lyckades skapa ett sammanhang av meningslösheten. Han drog linjer framåt och bakåt i tiden, med det obegripliga som den röda tråden.</p><p>Allting är alltid mycket mer komplicerat än det ser ut att vara. Fråga pappan som lovat laga 10-åringens cykel. Han vet.</p><p>Vid nästa bjudning ska jag höja glaset i en Laden gladen för den fria tanken. Och tacka kvinnan för melen som en hyllning till gåtfullheten.</p><p>/Gunnar Sjöberg</p>]]></content:encoded>
            <category>Norrbottens Kuriren, Kultur</category>
        </item>
        <item>
            <title><![CDATA[Att se under ytan]]></title>
            <link>https://sasjo.github.io/gunnarsjoberg.se/att-se-under-ytan</link>
            <guid>att-se-under-ytan</guid>
            <pubDate>Mon, 25 Mar 1996 00:00:00 GMT</pubDate>
            <description><![CDATA[Skriv om påsken och använd 4000 tecken. Så var uppdraget. Det räcker med bara ett, tänkte jag. Korsets tecken.]]></description>
            <content:encoded><![CDATA[<p>Skriv om påsken och använd 4000 tecken. Så var uppdraget. Det räcker med bara ett, tänkte jag. Korsets tecken.</p><p>Man måste arbeta nära marken om man vill känna vittring. Det skriver Andrew Vachss i en av sina böcker om den mörke hjälten Burke. Så är det. Pärlorna finns på havets botten. Man måste lyfta på lock för att se hemligheter.</p><p>Det handlar om att se under ytan. Påsken är en chans till det, en tid att möta djupet i tillvaron. Livets insida och min egen. Men för att hitta måste vi spåra, nära marken. Där kan vi känna vittringen. Inte i vältaligheten, pompan och ståten. Korset är rotat i marken. </p><p>Men det finns mycket som skymmer sikten. Påskjublets ”Han lever!” överröstas av interna strider, tunga postludier och ord efter ord. Mest fruktar jag förenklingarna, drömmer mardrömmar om en kyrka som bara lovar lösningsmedel. Jag hoppas - och tror - på en kyrka som tar mig med ut på djupet.</p><p>Till skillnad mot julen är påsken en chans att dra ner på tempot. Att lägga undan almanackan, dra djupa andetag och beundra det så sällan sedda. Vi behöver temposänkningen, andningspausen. En vila i den tillvaro som så ofta tycks handla om att vara språng eller på G. </p><p>Vi bländas av det höga tempot. Den välfyllda almanacka imponerar, breven undertecknas med ”i all hast” eller - ännu värre - ”mvh” och chefen ger oss 30 sekunder. Det knallar och går och flyter och rullar vidare och aldrig får vi tid att göra vad vi innerst inne vill. Eller att ens ställa frågan vad meningen är.</p><p>Den stora tomheten. Så heter en roman av James Elroy som handlar om 50-talet. Jag ser 90-talet i titeln. </p><p>Härom veckan påstod en kändis i Aftonbladet att det är en synd att sitta hemma en lördagkväll. När jag läst det tog jag upp lillflickan i famnen, la undan TV-bilagan och tänkte på saker som inte förändras. Jag tror inte det är festivern som drar ut vår kändis varje lördag. Det är rädslan. För tystnaden, tankarna och den stora tomheten.</p><p>Vågar vi se vad påsken handlar om? Vågar vi se lidandet, sårandet av andra och oss själva. Skulden, den medvetna och omedvetna. Vågar vi låta fredagen bli en verkligt lång fredag, så lång som den pinades lidande och så lång som listan av mänsklighetens brott. </p><p>Eller flyr vi? Rusar på maskerad och skriker thank god it´s friday. Klär ut oss för att slippa bli avslöjade. Skruvar upp volymen för att tysta sanningen. Häller upp en grogg för att komma i form. </p><p>Hur vi än försöker kan vi inte fly. Livet hinner alltid ikapp. Förr eller senare drabbar oss frågorna. Varför? Vem är jag? Vad är meningen? Vad blev det av allt?</p><p>Varför vänta? I allt annat tar vi för oss - dörrar öppnas, debuter sker och kickar erövras. Men dörren till det innersta värjer vi oss för. Det obekanta rummet skrämmer. </p><p>Påskens budskap kan driva rädslan på flykt. När förlåten i templet rämnade, föll också den mur som markerade avståndet mellan människan och hennes skapare. Den gudomliga Närvaron är inte bunden av tempel eller kyrka. Inget rum, och ingen känsla eller undran, är längre obekant. Allt är genomlyst och genomlevt.</p><p>Påsken är som en vandring genom livet; från det löftesrika intåget, glädjen och gemenskapen till sveket, lidandet, döden och triumfen. Vi påminns om den som gått före. En vän som röjt en stig. Och när marken börjar gunga är det viktigt var vi har fotfästet. </p><p>Vår tid är en del av evigheten, bokstäverna mellan grekiskans A och O. När vi väl stannar upp tror jag vi kan börja ana något annat. Detta andra - eller denna Andre - som väntar på att upptäckas. Däri ryms den dimension i tillvaron som flyter likt en ström genom alla generationer. En ström av frågor, känslor, längtan och behov. Det genuint mänskliga. Det som förenar oss oavsett ålder, bakgrund, hudfärg och status.</p><p>Det är här som mötet kan ske. Mötet med andra, mig själv och mer därtill. Då, när vi viskar gåtor till varandra, kan vi skymta några svar. </p><p>Påsken bär på en hemlighet. Den är dold under skövlade skogar och blommande ängar. Vi kan bara ana den. I barnen som lever på ett sopberg, i den gamla som sitter på en parkbänk. Den bärs av kampen för liv. Hemligheten ligger i det brutna och längtan efter helhet. I mötet. I brödet och vinet.</p><p>Påsken handlar om det namn som säger allt. I flera tusen år har det burits vidare, från generation till generation. Och en fråga har alltid följt i dess spår: vem är han? Förlorare eller segrare? Fånge eller befriare? Död eller levande? Allt eller inget?</p><p>Vi läser vännernas berättelse och skapar oss en egen bild. Vi hör om tre dagar som förändrade allt, och möter människor med blickar fyllda av hopp. </p><p>Som en inre puls i skapelsen förs namnet framåt i tiden:<br>
<!-- -->Immanuel.</p><p>/Gunnar Sjöberg</p><p>Publicerad i Norrbottens Kuriren mars 1996</p>]]></content:encoded>
            <category>Artiklar</category>
        </item>
    </channel>
</rss>